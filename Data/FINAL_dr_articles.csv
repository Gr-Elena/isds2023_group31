body,title,author,time,link,category,num_of_words,time_group,LIX,Boy,Girl,Nyhedsbureau,LIX_Headline
"Føler du heller ikke, du har set meget til sommervejret på det sidste, men i stedet er druknet i gråvejrsprognoser, giver det meget god mening. Vi har lige haft den vådeste juli, der nogensinde er blevet målt. Det oplyser Danmarks Meteorologiske Institut, DMI. Omkring 140,9 millimeter regn faldt i den forgangne måned, viser foreløbige data fra DMI. Den endelige opgørelse med decimaler kommer senere i dag. Sidste rekord var fra 1931 på 140 millimeter regn i juli, men dengang målte man ikke i decimaler, skriver Ritzau. Derfor skulle man op på over 140,5 millimeter, før det kunne kaldes en rekord. Man har målt nedbør i Danmark siden 1874.",DMI har målt den vådeste juli nogensinde,Anna Danielsen Gille,2023-08-01 05:34:00+00:00,https://www.dr.dk/nyheder/seneste/regn-og-atter-regn-juli-blev-den-vaadeste-som-nogensinde-er-maalt,Vejret,108,morning,33.75,0,1,0,35.57142857142857
"De er bittesmå, de bevæger sig lynhurtigt, og så dør de fleste i kampen om at komme først til ægget. Sædceller er en fundamental ingrediens til at kunne lave et barn. Men på under 40 år har den gennemsnitlige mand fået halvt så mange sædceller. Sæd spiller - naturligt nok - en stor rolle både i dyre- og menneskeriget, og flere personer har gennem tiden brugt væsken til andet end at skabe en graviditet. Men ved du nok om de små svømmere? Herunder kan du teste dig selv og din viden om sæd: Denne artikel er en omskrevet version af artiklen 'Test dig selv: Hvor meget ved du om sæd?', som blev udgivet første gang den 25. juli 2018.",Pletskud eller løst krudt? Test din viden om sæd,Nynne Hein Møller,2021-04-03 14:45:00+00:00,https://www.dr.dk/nyheder/viden/kroppen/pletskud-eller-loest-krudt-test-din-viden-om-saed,Videnskab,119,day,31.719017094017094,0,1,0,15.61111111111111
"Sidste år vandt Annie Ernaux nobelprisen i litteratur, og hele sit liv har hun skrevet politiske værker. Hun beskriver sit forfatterskab som en politisk kamphandling og anser sit sprog som en magtkritisk-kniv. Men Ernaux ser en stor utilfredshed og mistillid til politikerne i Frankrig og tror, den politiske uro kommer til at fortsætte, så længe Emmanuel Macron er præsident. I 50 år har den franske forfatter, Annie Ernaux, skrevet om kvinder og kroppe i den franske arbejderklasse. Flere fremhæver hendes forfatterskab som en litterær revolution, men den 82-årige forfatter har først for nyligt valgt at kaste sig aktivt ind i den partipolitiske kamp i Frankrig. - Jeg tror overhovedet ikke, Macrons femårsperiode bliver rolig, lyder det fra Anne Ernaux. Se hele interviewet med Anni Ernaux i Deadline på DRTV.",Fransk nobelpristager i litteratur: Der er utilfredshed og mistillid til de franske politikere,Deadline,2023-05-23 19:41:00+00:00,https://www.dr.dk/nyheder/kultur/fransk-nobelpristager-i-litteratur-der-er-utilfredshed-og-mistillid-til-de-franske,Underholdning,129,evening,45.494505494505496,0,0,1,59.15384615384615
"FC Midtjyllands Aral Simsir havde pakket balletskoene og bød ind med fodboldmæssig finkultur i Nørreskoven, da FC Midtjylland søndag gæstede oprykkerne fra Vejle og vandt 2-1. Efter 50 minutter havnede bolden for fødderne af Simsir i vejlensernes felt. Ingenlunde det værste sted, den kunne lande, må vi nok bare konstatere. Herfra fik han nemlig med først en, så to skudfinter testet modstander Gilli Rólantsson balanceevne, inden FCM-spilleren overlegent brugte indersiden til at sende bolden mod det lange hjørne og via overliggeren i nettet. Midtjyderne endte med at vinde opgøret 2-1 og tankede et tiltrængt selvtillidsboost efter flere uger med svingende resultater både internationalt og i Superligaen. Modsat holder Vejle fortsat parkeret i bunden af rækken med nul point efter fire kampe. Du kan se Aral Simsirs 1-0 scoring i videoen ovenfor.","Han skyder, nej han venter... FCM-spiller scorer genialt mål efter frække driblinger",Emil Halkier,2023-08-13 17:18:00+00:00,https://www.dr.dk/sporten/fodbold/superliga/han-skyder-nej-han-venter-fcm-spiller-scorer-genialt-maal-efter-fraekke,Sport,131,evening,46.6931216931217,1,0,0,26.326923076923077
"Vild, vildere, vildest. Det er velsagtens sådan, man kan beskrive den Wimbledon-finale, som Novak Djokovic og Carlos Alcaraz leverede søndag eftermiddag og aften. 4 timer og 46 minutter spækket med tennis fra den allerøverste hylde. Bold på bold, hvor slagene bare blev bedre og bedre. Og selvom mange af slagene virkede umulige at håndtere, fandt både Djokovic og Alcaraz en vej til at holde liv i bolden. Og glæden for opgøret var da også til at tage at føle på i kommentatorboksen. - Jeg har ikke mere at sige. Det her er jo bare tennis af en anden verden, lød det fra DR Sportens tenniskommentator, Henrik Liniger. Og missede du opgøret, skal du selvfølgelig ikke snydes for herlighederne. Du kan se de vildeste og flotteste dueller i opgøret mellem Djokovic og Alcaraz i videoen øverst i artiklen.",'Det er tennis af en anden verden': Se de bedste dueller fra Wimbledon-dramaet her,Jacob Møller Nielsen,2023-07-16 21:46:00+00:00,https://www.dr.dk/sporten/tennis/wimbledon/det-er-tennis-af-en-anden-verden-se-de-bedste-dueller-fra-den-wimbledon,Sport,137,evening,39.97737226277373,1,0,0,35.0
"Det betyder ikke det store, om du har leget med dukker som barn eller ej. Du ved helt sikkert, hvem plastikblondinen Barbie er. Barbiedukken er et af verdens bedst sælgende stykker legetøj. Siden den amerikanske legetøjsvirksomhed Mattel fik den første barbiedukke støbt i 1959, er hun blevet solgt mere end én milliard gange verden over. Men kender du også historien om Barbie? Ikke den, du om lidt kan se på det store lærred, når Barbie bliver vakt til live i en ny spillefilm, hvor flere af Hollywoods største navne er på rollelisten. Den ægte historie om barbiedukken begynder et helt andet sted. I Tyskland i 1950'erne, hvor en 'sexet' plastikdukke ved navn Lili engang blev solgt på tankstationer og i porno -og tobaksbutikker. Du kan få hele historien - og balladen - om Barbie i videoen over artiklen.",Det begyndte med en 'sexet' tysk dukke: Her er historien om Barbie,Christian Klein,2023-07-17 23:30:00+00:00,https://www.dr.dk/nyheder/kultur/all-news/det-begyndte-med-en-sexet-tysk-dukke-her-er-historien-om-barbie,Underholdning,138,evening,35.66017842660179,1,0,0,28.666666666666668
"Formand for Venstre Jakob Ellemann-Jensen vender tilbage til svære politiske opgaver og dårlige meningsmålinger. Og hvis han skal lykkes med at vende situationen, skal han løse to grundlæggende problemer. Det mener Steffen Hjaltelin, der er tidligere toprådgiver og valgstrateg i Venstre. - Han skal give dybe interviews, der gør, at vi kommer ind bag den glatte facade, som folk beskylder ham for at have. Og som folk, der kender ham, ikke synes, han har. Og så skal han samtidig få sat en retning for Venstre, der helt tydeligt er hans egen. Og det haster. For ellers kan krafter i partiet begynde at sætte ting i gang for at finde en afløser, vurderer Hjaltelin. - Jeg tror, der vil blive set på ham i tiden frem til jul. Se hele programmet om Ellemann-Jensens tilbagevenden, hvor også Altingets chefredaktør Jacob Nielsen deltager, lige nu på DRTV.",Tidligere toprådgiver i Venstre: Ellemann skal vende situationen inden jul,Ulrik Rosenkvist Schultz,2023-08-01 20:47:00+00:00,https://www.dr.dk/nyheder/politik/tidligere-topraadgiver-i-venstre-ellemann-skal-vende-situationen-inden-jul,Politik,144,evening,40.09444444444444,1,0,0,60.0
"Regeringen præsenterede i dag en ny kulturpolitisk redegørelse. Det er den først af sin slags i 25 år, og den tager temperaturen på dansk kulturliv med alt fra esport til opera. I sin præsentation af redegørelsen fremhæver kulturminister Jakob Engel-Schmidt, at dansk kulturliv har en samlet produktion på over 100 milliarder kroner. Men selvom ministeren altså ønsker at betone kulturens indflydelse på dansk økonomi, afviser han, at et rigt kulturliv nødvendigvis er ensbetydende med gode regnskaber. - Jeg har indtil for et par år siden tænkt på kultur som noget, der var krymmel på toppen af den politiske kage. Det finansierede vi, når vi var tilfredse med alt andet. Det kan vi ikke længere slippe af sted med. Den indsigt bæres også af kulturens vigtighed for vores samfundsøkonomi, siger Jakob Engel-Schmidt i Deadline. Se hele Interviewet om den nye kulturpolitisk redegørelse i Deadline på DRTV",Jakob Engel-Schmidt: Kulturen spiller en central rolle i samfundsøkonomien,Marie Serup Skotte,2023-05-11 19:39:00+00:00,https://www.dr.dk/nyheder/kultur/jakob-engel-schmidt-kulturen-spiller-en-central-rolle-i-samfundsoekonomien,Underholdning,145,evening,44.27739726027397,1,1,0,60.0
"Peter Belli er måske først og fremmest kendt for sine mange sange, men rock- og dansktopstjernen havde flere talenter end musikken. 'Ulven Peter', som han gerne blev kaldt, var også skuespiller og spillede blandt andet med i tv-serier som 'Taxa' og 'Langt fra Las Vegas' foruden roller i film som 'Høfeber' og 'Bølle Bob og Smukke Sally'. Mange vil med sikkerhed også huske ham for de gange, han lagde stemme til animationsfilm som 'Løvernes konge' og 'Rejsen til Saturn', og så har Belli også arbejdet som radiovært i et kendt og meget populært morgenprogram. Men Belli var i høj grad også familiemenneske. I 2017 kunne han fejre guldbryllup med sin hustru June Belli, og så sent som i år har han indspillet en sang med sin søn, Michel Belli. Det blev hans sidste udgivelse. Dyk ned i den netop afdøde Peter Bellis liv i billederne herunder.",Fra langt hår til dansktop og film: Se billeder fra Peter Bellis farverige liv ,Marie Ravn Nielsen,2023-06-09 12:27:00+00:00,https://www.dr.dk/nyheder/kultur/fra-langt-haar-til-dansktop-og-film-se-billeder-fra-peter-bellis-farverige-liv,Underholdning,146,day,35.285714285714285,1,1,0,35.42857142857143
"En ny generation af unge kinesere forsøger at gøre op med den hårde arbejdskultur, der har defineret Kina de seneste 40 år. De sætter sig selv over arbejdspladsens forventninger og taler om work-life-balance og ordnede forhold. Nogle går så vidt som at melde sig ud af karriereræset ved at forlade storbyerne, tage ud på landet, og ""lægge sig flat ned"", som de kalder det. En af dem er Koko. Hun er en kvinde i starten af 30'erne, der har forladt Beijing og lagt sig fladt ned i et tropisk surferparadis. Og det er en flugt, der har fundet fodslag i landet, fortæller Asien-korrespondent Philip Roín, som har besøgt Koko. - Kokos flugt er en del af en protestbevægelse blandt unge kinesere, der går ud på at gøre mindst muligt. Den bevægelse kaldes at ""lægge sig fladt ned"". I videoen kan du komme med til det tropiske surferparadis og møde Koko og hendes stiltiende protest.",En stiltiende protest spreder sig i Kina: Koko har skiftet karriereræset ud med et surfboard,Katrine Bang Ramsbæk,2023-08-12 15:30:00+00:00,https://www.dr.dk/nyheder/udland/en-stiltiende-protest-spreder-sig-i-kina-koko-har-skiftet-karriereraeset-ud-med-et,Udland,154,day,36.552724699221514,0,1,0,55.0
"Skal klimakrisen løses gennem markedskræfter eller gennem statslig regulering, hvor staten for eksempel blander sig i, hvordan og hvor meget virksomheder og borgere forbruger? Det er stadig det helt centrale spørgsmål i klimadebatten - og det, der deler vandene. Ifølge den tidligere Venstreminister, Søren Pind, vil den almene borger ikke finde sig i en dårligere levetilstand, hvis staten begynder at regulere udemom markedskræfterne. - Det bliver det private marked, som kommer til at løse klimakrisen, men med en statslig rammesætning. Hvis staten skal løse det hele selv, så kommer det aldrig til at gå, lyder det fra Søren Pind. - Det er en filosofisk diskussion, om nulvækstsamfundet kan løse det, eller om vækst skal være den transformerende faktor, så vi får renere biler, og luften renses ved innovation. Og han slår fast: - Hvis vi får nulvækstningsamfundet, så vil vi se en enorm klimakatastofe, lyder det fra Søren Pind. Se hele interviewet med Søren Pind i Deadline på DRTV.",Søren Pind: Nulvækst vil skabe en enorm klimakatastrofe,Marie Serup Skotte,2023-08-02 18:56:00+00:00,https://www.dr.dk/nyheder/politik/soeren-pind-nulvaekst-vil-skabe-en-enorm-klimakatastrofe,Politik,159,evening,41.310483870967744,1,1,0,33.0
"Du skal til fest. Intet i din garderobe taler til dig. Du køber noget nyt, men ender i den samme gamle kjole som du altid tager på. Det, de fleste ville kalde en tøjkrise. Men der eksisterer også en langt større tøjkrise. Siden 90'erne er produktionen af tøj og tekstiler vokset massivt, og det forventes, at produktionen vil blive ved med at vokse i fremtiden. Det skyldes blandt andet efterspørgslen fra den voksende middelklasse i lande som Kina. Men herhjemme elsker vi også at købe nyt tøj. Faktisk køber vi i gennemsnit tre gange mere tøj end resten af verden. Det galoperende forbrug har skabt tøjbunker på størrelse med bjerge mange steder i Afrika og Asien, og stadig størstedelen af vores brugte tøj bliver brændt af. Det samme gør helt nyt tøj, med prismærker i, som ikke kan sælges. Hvis du vil blive klogere på, hvor stort et problem tøjindustrien og tøjforbruget er for jorden, så se videoen øverst i denne artikel.",Her er den sande tøjkrise: Så stort et problem er vores tøjforbrug for jorden,Camilla Stage,2023-08-03 19:30:00+00:00,https://www.dr.dk/nyheder/viden/klima/her-er-den-sande-toejkrise-saa-stort-et-problem-er-vores-toejforbrug-jorden,Politik,162,evening,31.374744376278116,0,1,0,35.42857142857143
"Regeringen vil forbyde koranafbrændinger foran udenlandske ambassader i Danmark for blandt andet at varetage danske interesser ude i verden og sikre danskernes sikkerhed. Det er den endelige konklusion fra regeringen, efter udenrigsminister Lars Løkke Rasmussen (M) har holdt møde med partiernes udenrigsordførere. Men præcist hvordan regeringen vil udforme forbuddet, vides ikke endnu. Flertallet af oppositionen giver dog ikke meget for regeringens bekymringer. Inger Støjberg og Danmarksdemokraterne opfatter blandt andet et forbud som et knæfald for islam og kalder regeringens planer for en historisk fejltagelse med den logik, at kravene fra den muslimske verden ikke stopper med et forbud mod koranafbrændinger. - Når man føjer sig og giver efter, så stopper deres krav ikke der, mere vil have mere, siger hun i dagens udgave af Deadline på DR2 i debat med Radikale Venstres udenrigsordfører, Christian Friis Bach. Alene i går har der været fem koranafbrændinger foran udenlandske ambassader i Danmark, og i dag har der været anmeldt syv. Se hele debatten mellen Danmarksdemokraterne og Radikale Venstre i Deadline på DRTV.",Udsigten til forbud mod koranafbrændinger skaber politisk splittelse: 'Det er en historisk fejltagelse',Maja Wallmeier Wolfgang,2023-07-31 18:38:00+00:00,https://www.dr.dk/nyheder/politik/udsigten-til-forbud-mod-koranafbraendinger-skaber-politisk-splittelse-det-er-en,Politik,169,evening,52.54761904761905,0,1,0,59.15384615384615
"Hvornår har du sidst spist kød? Svaret er med stor sandsynlighed: for et øjeblik siden. For danskere - og næsten alle verdens mennesker - elsker at spise kød. Danskere spiser i gennemsnit et kilo kød om ugen. Altså en hel del mere end de maksimalt 350 gram kød om ugen, som de officielle kostråd råder os til. For selvom kød er en god kilde til protein og forskellige vitaminer og mineraler, er der også en påvist sammenhæng mellem visse kræftsygdomme og et højt indtag af især forarbejdet kød. Kødproduktion er også uomtvisteligt dårligt for klimaet. Og dårligt for de dyr, der dør for at stille vores appetit på deres muskler. I Danmark hænger vores store kødforbrug selvfølgelig sammen med, at vi er en landbrugsnation med lang tradition for kød- og mejeriprodukter. Men der er også en anden grund til at vi - og det meste af verden - elsker at spise kød. Den historie begynder på den afrikanske savanne for millioner af år siden. Den kan du få i videoen over artiklen.",Danskere spiser cirka 52 kilo kød om året: Hvorfor elsker vi kød så meget?,Christian Klein,2023-08-08 19:30:00+00:00,https://www.dr.dk/nyheder/indland/danskere-spiser-cirka-52-kilo-koed-om-aaret-hvorfor-elsker-vi-koed-saa-meget,Samfund,172,evening,36.61904761904762,1,0,0,21.285714285714285
"Forsvarsminister Jakob Ellemann-Jensen (V) beklager forløbet omkring indkøb af et våbensystem fra den israelske våbenproducent Elbit og undskylder, at han har videregivet forkerte oplysninger til Folketinget. Dog mener han ikke, at sagen skal koste ham ministerposten og foreslår en ny, uvildig undersøgelse af forløbet. Og Jakob Ellemann-Jensen kan allerede nu godt føle sig sikker på posten, lyder det fra De Konservatives finans- og forsvarsordfører, Rasmus Jarlov. - Det kommer ikke til at få konsekvenser, siger ham med henvisning til, at SVM-regeringen har et flertal i Folketinget. Og fra den modsatte side af Folketinget - hos Enhedslisten - er konklusionen den samme: - Vi har en flertalsregering, der kan dække over sine ministre, lyder det fra Pelle Dragsted, der er finansordfører hos Enhedslisten. Og netop det, kan ifølge ham, føre til demokratiske problemer: - Vi er inde i kernen af folkestyret. Folketingets evne til at kontrollere en regering. Det er udfordret her, lyder det fra Dragsted. Se hele interviewet med Jarlov og Dragsted i Deadline - hvor også Venstres Torsten Schack Pedersen deltager. Det er som altid på DRTV.",Oppositionen om Ellemann: Det får desværre ikke konsekvenser,Ulrik Rosenkvist Schultz,2023-08-08 20:04:00+00:00,https://www.dr.dk/nyheder/politik/oppositionen-om-ellemann-det-faar-desvaerre-ikke-konsekvenser,Politik,178,evening,46.64285714285714,1,0,0,58.0
"Der er mange grunde til, at regeringen ønsker et forbud mod koranafbrændninger. Danmarks sikkerhedspolitske situation og truslen for terror er nogle af de centrale argumenter. Og her spiller USA's mening om koranafbrændingerne ind, indrømmer Venstres Jan E. Jørgensen. I august har USA nemlig i en skriftlig udtalelse sagt, at de er bekymret over koranafbrændingerne. Og ifølge Jan E. Jørgensen, der også er medlem af folketingets retsudvalg, så handler et forbud imod koranafbrændingerne blandt andet om, at bevare gode internationale relationer med USA. - USA's og Danmarks interesser er i store træk sammenfaldende. Det handler om, at man taler med sine venner, lyder det fra Jan E. Jørgensen i forbindelse med det kommende forbud. - Selvfølgelig laver vi politik efter, hvad vores allierede og venner synes. Der er mange ting, sikkerheds- og udenrigspolitisk, som bliver til i en debat og en diskussion med hinanden. Vi skal i hvert fald ikke være naive og tro, Danmark er en ø, hvor vi bare kan te os, som det passer os, lyder det fra Jan E. Jørgensen. Se hele interviewet i Deadline på DRTV.","Jan E. Jørgensen: Selvfølgelig laver vi politik efter, hvad vores allierede og venner synes",Marie Serup Skotte,2023-08-16 19:07:00+00:00,https://www.dr.dk/nyheder/politik/jan-e-joergensen-selvfoelgelig-laver-vi-politik-efter-hvad-vores-allierede-og-venner,Politik,180,evening,35.33333333333333,1,1,0,35.57142857142857
"Hvad er legitim religionskritik, og hvad er islamofobi? Skal man beskytte menneskers rettigheder eller deres religion? Debatten er i virkeligheden gammel og har været udkæmpet i FN-regi siden vedtagelsen af FN's Verdenserklæring om Menneskerettigheder i 1948. Og det er netop den konflikt, som for mange stadig er på spil i den globale værdikamp i dag, og som de nuværende koranafbrændninger spiller ind i. Det har den færøske lektor i historie Heini í Skorini skrevet en bog om. Og han mener, at et forbud mod koranafbrændinger vil bryde med nogle centrale pricipper. - Det, der er meget principielt i den her sag, og som islamofobidebatten handler om, er: Hvem er det, menneskerettighederne skal beskytte? Det klassiske mennskerettighedsargument er, at menneskerettighederne er til for at beskytte mennesker. Menneskerettighederne skal ikke beskytte vores idéer, symboler, forestillinger og værdier, siger Heini í Skorini. - Det kan være en meget farlig vej at gå at begynde at ændre dansk lovginving, fordi nogle lande presser på og truer Danmark og Sverige. Lande, som praktiserer dødsdom for blasfemi, og har store menneskerettighedskrænkelser på hjemmefronten. Se hele udsendelsen i Deadline på DRTV",Lektor om koranafbrændingsdebatten: FN's menneskerettigheder skal beskytte mennesker og ikke religion,Marie Serup Skotte,2023-08-14 19:22:00+00:00,https://www.dr.dk/nyheder/politik/lektor-om-koranafbraendingsdebatten-fns-menneskerettigheder-skal-beskytte-mennesker,Politik,184,evening,46.07509881422925,1,1,0,53.666666666666664
"Det kræver mod at se et krigsnederlag i øjnene. Noget som Danmark ikke har gjort. Sådan lyder det fra Bo Lidegaard, der er forfatter, historiker og tidligere chefredaktør på Politiken. For selvom det er to år siden, at Vesten forlod Afghanistan, så har vi stadig ikke haft modet til at tage samtalen om nederlaget herhjemme. En af grundene til det hænger ifølge Lidegaard sammen med, at Danmark i den brede offentlighed ikke forstod, at vi var i krig - og hvad det betyder at være i krig. - I en sådan krig er der ikke sort og hvidt. Det er grimt først og fremmest. Der er hårde beslutninger. Der er hårde situationer. Og der er hårde konsekvenser. Også for de mennesker, der deltager. Der har vi det privilegium i Danmark, at vi skåner os selv lidt for det. Bo Lidegaard deltog i Deadline sammen med journalist og dokumentarist Nagieb Khaja, der har reporteret i Afghanistan ad flere omgangen siden Talibans tilbagevenden til magten - og som netop nu aktuel med podcasten Tilbage til Afghanistan, der beskriver det afghanske samfund her to år efter Talibans genkomst.",Bo Lidegaard om Afghanistan: Vi har ikke haft modet til at se nederlaget i øjnene,Ulrik Rosenkvist Schultz,2023-08-15 19:03:00+00:00,https://www.dr.dk/nyheder/bo-lidegaard-om-afghanistan-vi-har-ikke-haft-modet-til-se-nederlaget-i-oejnene,Samfund,185,evening,37.62637362637363,1,0,0,35.0
"Debatten om au pair-ordningen er blusset op igen. Politiken har i en artikelserie i denne uge afdækket beretninger om misbrug af ordningen, som omfatter lange arbejdsdage og både fysisk og verbalt misbrug. Men også, at au pairer risikerer politisager og udvisning, hvis de fortæller myndighederne om netop misbrug og udnyttelse af deres arbejdskraft. I Norge har regeringen for nyligt valgt at afskaffe deres au pair-ordning, som af et af de største norske fagforbund er blevet betegnet som vestligt slaveri. Men på trods af kritik af ordningen, så mener Venstre ikke, at au pair-ordningen skal afskaffes. - At smide en ordning, mange har glæde af ud med badevandet, fordi nogle ikke opfører sig ordenligt, er forkert, lyder det fra beskæftigelsesordfører Christoffer Aagaard Melson (V). Modsat mener Socialistisk Folkeparti, at tidene er inde til at afskaffe ordningen. SF anser i højere grad ordningen som udtryk for udnyttelse af billig arbejdskraft frem for kulturudveksling. - Når du arbejder 30 timer om ugen med hårdt arbejde, vasketøj, oprydning, rengøring og børnepasning, så er det arbejde og ikke kulturudveksling, lyder det fra erhvervsordfører Lisbeth Bech-Nielsen. Se hele udsendelsen i Deadline på DRTV.",Venstre vil beholde au pair-ordningen på trods af kritik: Mange har glæde af den ,Marie Serup Skotte,2023-08-10 18:40:00+00:00,https://www.dr.dk/nyheder/politik/venstre-vil-beholde-au-pair-ordningen-paa-trods-af-kritik-mange-har-glaede-af-den,Politik,187,evening,51.7042328042328,1,1,0,35.0
"Techverdenens tektoniske plader er i disse dage i bevægelse. Tech-virksomheden Meta med Mark Zukerburg i spidsen lancerede i sidste uge sin nye satsning inden for sociale medier, nemlig platformen Threads. Og på rekord tid er Threads buldret ind i markedet. Med over 100 millioner brugere på fem dage, er det den hurtigst voksende brugertjeneste nogensinde. Men med endnu en amerikansk gigant på tech-området er Europa da ved at tabe tech-kampløbet? - Det har vi tabt for lang tid siden, for 10-15 år siden, hvor vi pludselig så nogle amerikanske virksomheder brage ind på tech-området, lyder det fra professor i digitale forandringer Mikkel Flyverbom. - De her virksomheder kommer fra et sted, hvor innovation, markedskræfter og kommercielle hensyn vejer meget tungere end de gør i Europa. Alligevel mener Mikkel Flyverbom, at lovgivning i EU kan skabe grobund for nye virksomheder. -Hvis man stiller nogle krav, som gør, at de her virksomheder ikke kan dominere på den måde, de har domineret på, så er der plads til, at vi kan få europæiske og andre virksomheder, der kan komme ind på det her marked. Se hele interviewet om Threads og de store techgiganter i Deadline på DRTV","Efter amerikansk techgigant slår brugerrekorder: ""EU har tabt tech-kapløbet for længe siden""",Marie Serup Skotte,2023-07-13 20:11:00+00:00,https://www.dr.dk/nyheder/kultur/efter-amerikansk-techgigant-slaar-brugerrekorder-eu-har-tabt-tech-kaploebet-laenge,Underholdning,194,evening,47.77721376198534,1,1,0,43.769230769230774
"Trods massiv militærstøtte fra Vesten så er det ikke lykkes Ukraine for alvor at sætte gang i modoffensiven. Rusland har besat næsten en femtedel af landet, og den ukrainske fremrykning er næsten gået i stå. Og det er ikke kun blandt Vesten, at uroen begynder breder sig. I Ukraine har præsident Volodomyr Zelenskyj også indrømmet, at det går langsommere end forventet. DR's Europakorrepondent Anna Gaarslev har været i Pokrovsk i Donetsk-regionen, hvor hun har mødt ukrainske soldater, der kæmper ved fronten. De fortæller hende, at de er enormt frustrerede over den store afstand mellem det, som Vesten ønsker sig, og det, som de er i stand til at levere. Soldaterne fortæller korrespondenten, at russerne har haft masser af tid til at forberede sig, og at de er i flertal. De forbereder sig derfor på, at det bliver langsomt og langvarigt. For dem handler det nemlig om at forsøge at generobre deres land nærmest meter for meter. - Efter min mening, bevæger vi os ikke for langsomt eller for hurtigt. Vi bevæger os på den måde, vi kan, siger den ukrainske soldat Boris til DR. Det handler nemlig om opgaven, og ikke om hvor utålmodige andre er, lyder det fra soldaterne.","Ukraines offensiv er næsten gået i stå. Spørger man soldaterne, så bevæger man sig, så hurtigt som man kan",Selin Türker,2023-08-10 21:01:00+00:00,https://www.dr.dk/nyheder/udland/ukraines-offensiv-er-naesten-gaaet-i-staa-spoerger-man-soldaterne-saa-bevaeger-man,Udland,200,evening,40.63059701492537,0,1,0,41.078947368421055
"I denne uge rejser udenrigsminister Lars Løkke Rasmussen (M) til Kina. Besøget skal blandt andet bruges på at drøfte et nyt dansk-kinesisk arbejdsprogram, ligesom menneskerettigheder også er på tapetet, lyder det fra ministeriet. Men turen får kritik fra flere oppositionspartier, der mener, at det sender det forkerte signal, når Danmark drager på venligtsindede rejser til det store land mod øst. Det siger Dansk Folkeparti og Danmarksdemokraterne til DR. Selvom De Radikale ""ikke har noget problem"" med, at Løkke tager til Kina, så er det alligevel med en forudsætning om, at landet skal gøres opmærksom på, at de i højere grad end nu skal leve op til menneskerettigheder og demokrati. DR har mødt kinesiske Wang Zhian. Han er flyttet fra sit hjemland til Japan, hvor han via YouTube bedriver magtkritisk journalistik om Kina og den kinesiske regering. Engang var han undersøgende journalist, der afslørede skandaler i hjemlandet. Den tid er forbi. I 2019 lukkede de kinesiske myndigheder hans sociale medier, og Wang Zhian kunne ikke længere få arbejde i Kina. - Alt håb var ude. Min karriere i Kina var færdig, siger han. I klippet øverst kan du blive klogere på Wang Zhians arbejde og se, hvor størstedelen af hans seere kommer fra.",Magtkritisk journalistik ses sjældent i Kina: Wang Zhian er flyttet til Japan for at dække sit hjemland,Mads Vestergaard,2023-08-14 21:44:00+00:00,https://www.dr.dk/nyheder/udland/magtkritisk-journalistik-ses-sjaeldent-i-kina-wang-zhian-er-flyttet-til-japan-daekke,Udland,202,evening,38.80578827113481,1,0,0,46.41176470588235
"USA's justitsminister, Merrick Garland, har udnævnt David Weiss som særlig efterforsker i en sag mod Joe Bidens søn Hunter Biden. Det har ministeren oplyst på et pressemøde her til aften. David Weiss, der er statsadvokat i Delaware, blev udpeget af den tidligere præsident Trump til at undersøge Hunter Biden, og efter præsidentskiftet i 2021 blev han bedt om at blive på sagen for at undgå mistanke om politisk indblanding. Nu har den amerikanske justitsminister så besluttet, at Weiss med titlen særlig efterforsker skal have flere beføjelser i efterforskningen af Hunter. Det sker, efter Weiss tidligere på ugen informerede justitsministeren om, at efterforskningen havde nået et stadie, hvor særlige beføjelser var nødvendige. Og det er en omfattende undersøgelse, der er i gang. Den gaber formentligt over alt fra forretninger i Kina og Ukraine til ulovligt køb af håndvåben. Det kan du blive klogere på i artiklen her: Den amerikanske justitsminister mener, at udnævnelsen forsikrer det amerikanske folk om afdelingens forpligtelse til både uafhængig og ansvarlighed i følsomme sager, som sagen mod Bidens søn. - Jeg er sikker på, at Hr. Weiss vil tage ansvaret på sig på en ligevægtig måde i overenstemmelse med de højeste traditioner, som vi har i denne afdeling, siger Garland.",Efterforskningen af Joe Bidens søn går ind i ny og mere alvorlig fase,Katrine Bang Ramsbæk,2023-08-11 19:50:00+00:00,https://www.dr.dk/nyheder/udland/efterforskningen-af-joe-bidens-soen-gaar-ind-i-ny-og-mere-alvorlig-fase,Udland,203,evening,47.88620689655173,0,1,0,28.384615384615387
"Caroline Wozniackis eventyr ved WTA 1000-turneringen i Cincinnati blev kort. Mod verdens nummer 45, franske Varvara Gracheva, var danskeren ineffektiv, når chancen bød sig, og Gracheva endte med at vinde i to sæt med cifrene 6-4, 6-4. Oprindeligt skulle Wozniacki have mødt ukrainske Elina Svitolina i den tredje kamp efter danskerens comeback. Men Svitolina, der ligesom Wozniacki fødte et barn i oktober sidste år, trak sig kort forinden på grund af smerter i den ene fod. Det gav plads til 23-årige Gracheva, som desværre for Wozniacki var en tand for stærk. Trods Wozniackis 30 WTA-titler mod Grachevas 0 var det den ti år yngre franskmand, der tog teten og brød til 2-1 tidligt i kampen. Danskeren havde chancen for at bryde tilbage i to partier, men ingen af gangene lykkedes det, og den generelle uskarphed i duellerne kostede for Wozniacki. Heller ikke serven gik, som den tidligere vinder af Australian Open havde håbet. Det viste sig igen i starten af andet sæt, hvor Wozniacki med det samme blev brudt. Det blev bedre, men helt godt blev det aldrig for Wozniacki. Heller ikke breakbold nummer seks, syv, otte eller ni blev udnyttet, og så var det slut. Caroline Wozniacki har fået et wild card til årets sidste grand slam-turnering, US Open, der begynder i slutningen af august.",Uskarp Wozniacki ryger ud af stor amerikansk turnering i første runde,Mikkel Gøtzsche,2023-08-15 20:25:00+00:00,https://www.dr.dk/sporten/tennis/uskarp-wozniacki-ryger-ud-af-stor-amerikansk-turnering-i-foerste-runde,Sport,216,evening,43.69544095665172,1,0,0,38.27272727272727
"Denne sommers hedebølger, skovbrande og oversvømmelser har fået en række nuværende og tidligere værter på DR til at kritisere DR for ikke at dække klimakrisen i tilstrækkelig grad. En af dem er meteorolog og tidligere vejrvært hos DR, Jesper Theilgaard, som beskæftigede sig med vejret i DR i over 25 år, indtil han stoppede i 2018. I aftenens Deadline på DR2 kritiserer han sin tidligere arbejdsplads for blandt andet kun at dække enkeltstående afledte hændelser af klimaforandringerne: - DR skal ikke kun berette om hændelser, men også hvorfor de sker, siger han. Theilgaard mener slet ikke, at klimaet kan dækkes nok og opfordrer DR til at lave et ugentlig klimaprogram, som er tilfældet med andre stofområder: - Der er rigeligt at snakke om. Jeg kunne lave 52 udsendelser, én om ugen, uden problemer, der er så mange facetter i klimaproblematikken, som vi skal have styr på, siger han. Chefredaktør i DR Nyheder, Thomas Falbe, kalder klimaet et af de vigtigste stofområer i DR. - Vi har gjort det til en særskilt vigtig dækning i år, som allerede har præget vores dækning meget, og vi prøver på alle tænkelige måder at bringe det frem og sætte det til diskussion, siger han. Se hele interviewet med DR's tidligere vejrvært, og hele chefredaktør i DR Nyheder, Thomas Falbes, svar på kritikken i Deadline på DRTV.",Tidligere vejrvært kritiserer DR's klimadækning: Klimaet kan ikke dækkes nok,Maja Wallmeier Wolfgang,2023-08-07 19:51:00+00:00,https://www.dr.dk/nyheder/vejret/tidligere-vejrvaert-kritiserer-drs-klimadaekning-klimaet-kan-ikke-daekkes-nok,Vejret,222,evening,53.40909090909091,0,1,0,56.45454545454545
"Det kan være svært at se, om det er sommerferien eller efterårsferien, der lige er slut, når man kigger ud ad vinduet her til morgen. Det regner og rusker i det meste af landet, og DMI har varslet kraftig regn og vindstød af stormstyrke. Der er indtil videre kommet mest regn i Græsted på Sjælland, hvor der siden midnat er faldet 28,9 millimeter. - Regnvejret er begyndt at trække lidt længere mod vest, og det kommer også til at give en masse vand i det jyske senere i dag, siger DR's vejrvært Simon Brix. Nattens kraftigste vindstød på 29,9 meter i sekundet er målt ved Drogden Fyr i Øresund. Det svarer til stormende kuling. - Resten af dagen vil vi se, at især vinden vil intensivere. Vi har et blæsende døgn forude, hvor vi forventer at kunne se vindstød af stormstyrke, siger Simon Brix. Temperaturen vil mandag ligge stabilt omkring 14 til 15 grader. Vindforholdene har fået Vejdirektoratet til at fraråde kørsel med vindfølsomme køretøjer på Øresundsbroen og Farøbroerne. Ligeledes er flere af formiddagens færgeafgange mellem Læsø og Frederikshavn aflyst, mens man hos Bornholmslinjen har aflyst alle afgange med hurtigfærgerne mellem Ystad og Rønne og i stedet indsat den noget langsommere færge Povl Anker. - Min fornemmelse er, at det bliver Povl Anker, der skal tage slæbet i dag, siger Jesper Maack, der er kommunikationschef hos Bornholmslinjen.",Efterårsvejret fortsætter: 'Vi har et blæsende døgn forude' ,Laura Kirkebæk-Johansson,2023-08-07 08:57:00+00:00,https://www.dr.dk/nyheder/vejret/efteraarsvejret-fortsaetter-vi-har-et-blaesende-doegn-forude,Vejret,227,morning,39.62151248164464,0,1,0,45.5
"Havstrømmene er langt tættere på at kollapse, end vi tidligere har troet, og det vil med 95 procent sikkerhed begynde at ske mellem 2025 eller 2095. Mest sandsynligt om 34-37 år. Sådan lyder den dystre melding i et nyt dansk studie. Det er to forskere fra Københavns Universitet, der står bag beregningerne, og studiet er fagfællebedømt samt tirsdag udgivet i det anerkendte videnskabelige tidsskrift Nature Communications. - Konsekvenserne er, at hvis vi ikke også havde global opvarmning, så ville det blive betydeligt koldere i Vesteuropa og Skandinavien. Det ville blive et klima, der minder om klimaet i Alaska, siger Peter Ditlevsen til Ritzau. Han er professor ved Niels Bohr Instituttet og en af to forskere bag studiet. Studiet forudser, at systemet af havstrømme, som fordeler kulde og varme mellem den Nordatlantiske region og troperne, vil stoppe, hvis vi forsætter vores udledning af klimagasser som i dag. Og Danmark vil kigge ind i et klima som det i Canada. TV2 skriver dog, at flere forskere, som de har talt med, er skeptiske over for beregningerne. - Det er en meget provokerende konklusion baseret på et datagrundlag, som har store begrænsninger. Det er min umiddelbare vurdering, siger Steffen Malskær Olsen, klimaforsker med speciale i havstrømme ved Nationalt Center for Klimaforskning under DMI, til TV 2. Han mener, at Klimapanel IPCC's, forudsigelse om, at et kollaps stadig er meget usandsynligt, er det bedste bud.",Nyt dansk studie vækker opsigt: Kollaps af vigtig havstrøm er tættere på end forventet,Karen Klærke,2023-07-25 19:07:00+00:00,https://www.dr.dk/nyheder/seneste/nyt-dansk-studie-vaekker-opsigt-kollaps-af-vigtig-havstroem-er-taettere-paa-end,Politik,231,evening,46.34065934065934,0,1,0,42.57142857142857
"Peter Belli, en legende inden for dansk musik, er gået bort i en alder af 79 år. Med ulven - som han blev kaldt - forsvinder også en del af dansk musikhistorie - det siger i hvert fald DR's radio- og tv-vært Jørgen de Mylius, der første gang mødte Peter Belli i 1963. - Han kom til at betyde utroligt meget for udviklingen af rock n' roll, siger Jørgen de Mylius. - Vel nok den, der har inspireret en hel klasse af senere rock n' roll solister i Danmark. Han var ligesom Danmarks Mick Jagger. Peter Belli og Jørgen de Mylius krydsede veje, da på en turné, hvor den erfarne radiovært var konferencier. Han mærkede straks det, som han beskriver som et ""cirkusgen"", der var en stor del af en stor del af Peter Bellis og hans kone, June Bellis, liv. Men han var mere end det. Han forsøgte sig på tværs af genrer. Han har sunget mere sentimentale sange, prøvet sig som skuespiller og været Melodi grand Prix-sanger. Han prøvede ting af på kryds og tværs. ""Han gav den gas"", som Jørgen de Mylius selv formulerer det. - Han er et stykke grundfjeld i dansk musik, siger han. - Jeg vil savne ham rigtig meget i det danske musikliv. Det vil jeg. I toppen af denne artikel kan I se et kort portræt af Peter Belli. Ellers har vi samlet hans liv i billeder, som du kan se her:",Peter Belli er død: 'Han var et stykke grundfjeld i dansk musik',Mathias Oldager,2023-06-09 22:22:00+00:00,https://www.dr.dk/nyheder/kultur/peter-belli-er-doed-han-var-et-stykke-grundfjeld-i-dansk-musik,Underholdning,240,evening,26.190677966101696,1,0,0,20.333333333333336
"Den irske sanger Sinéad O'Connor er død. Det oplyser hendes familie i en erklæring, skriver avisen Irish Times. - Det er med stor sorg, at vi må meddele, at vores elskede Sinéad er gået bort. Hendes familie og venner er knuste og har ønsket sig privatliv i denne meget svære tid, lyder det. Sinéad O'Connor er især kendt for hittet 'Nothing Compares 2 U' fra 1990, som det år blev kåret til den bedste i verden til Billboard Music Awards. Sangerinden, der i 2018 konverterede til Islam og ændrede sit navn til Shuhada Sadaqat, blev 56 år og nåede at udgive ti album. Efter sin navneforandring fortsatte hun med at udgive musik under navnet Sinéad O'Connor Det fremgår ikke, hvad dødsårsagen er. Sangerinden efterlader sig tre børn. Hendes fjerde barn, sønnen Shane, døde sidste år 17 år gammel. Den irske sanger har ofte været centrum for kontroverser, hvilket bliver belyst i dokumentaren 'Sinead O'Connor: Nothing Compares', som du kan se på DRTV. I 1992 rev hun et billede af pave Johannes Paul i stykker direkte på tv, da hun gæstede tv-programmet Saturday Night Live. Ifølge hendes egen forklaring blev billedet revet over i protest mod den katolske kirke. Tidligere har O'Connor ytret sig om religion, kvinders rettigheder og misbrug af børn, og i et interview med BBC har hun forklaret, at hun aldrig var den popstjerne, hun blev gjort til med 'Nothing Compares 2 U'. I stedet anså hun sig selv som en protestsanger.",Den irske sanger Sinéad O'Connor er død,Casper Lindbjerg Greve,2023-07-26 19:54:00+00:00,https://www.dr.dk/nyheder/seneste/den-irske-sanger-sinead-oconnor-er-doed,Underholdning,244,evening,37.86603557085485,1,0,0,8.0
"Ytringsfriheden er en fundamental forudsætning i et demokrati - ikke mindst for kunstnernes udfoldelse. Men vil regeringens ønske om at forbyde koranafbrændinger svække ytringsfriheden og dermed potentielt også kunsten? De to forfattere Glenn Bech og Haidar Ansari er uenige om svaret på det spørgsmål og delte deres synspunkter i Deadline Glenn Bech ser religionskritik som et grundelement i demokratiet. - At håne guderne opfatter jeg som vores alle sammens samfundspligt, siger Bech og understreger, at han tager afstand fra racistiske ytringer i forbindelse med afbrændinger af Koranen. Ansari mener dog ikke, afbrændingerne af Koranen kan betragtes som religionskritik. - Hvis vi eksempelvis så 'Danske Patrioter' brænde et tørklæder foran den iranske ambassade eller demonstrere foran den saudiarabiske ambassade, så kan jeg afkode deres budkab og forstå, at der er elementer af religionen, de ønsker at kritisere. Snarere end religionskritik er der ifølge Ansari tale om en hetz rettet mod muslimer: - For mange mennesker er Koranen det allerhelligste, og når man vandaliserer den så konsekvent og hyppigt, kan det ikke betegnes som andet end diskrimination Ifølge Glenn Bech er forbud den forkerte vej at gå i et frit og oplyst samfund: - I Roskilde brændte nogle mennesker i Roskilde en LGBT-dukke til sankthans. Jeg synes, det var klamt og misforstået, men vil ikke forbyde det. For jeg tror på, at vi med debat, dialog, satire, hån og dril har bedre forudsætninger for at skabe det åbne samfund, som jeg er så glad for i Danmark. Se hele debatten i Deadline på DRTV.",Forfattere uenige om koranafbrændinger - religionskritik eller diskrimination?,Deadline,2023-08-03 19:13:00+00:00,https://www.dr.dk/nyheder/politik/forfattere-uenige-om-koranafbraendinger-religionskritik-eller-diskrimination,Politik,252,evening,53.02580645161291,0,0,1,60.642857142857146
"I 2013 hed en af vinderne af KarriereKanonen The Minds of 99. I 2015 var det blandt andre Katinka. De sidste par år er navne som Patina, Pil og Dillistone, der har givet os hits som 'Flammer rammer', 'Nattely' og 'Haunted', alle blevet skudt ud af kanonen. Og i år blev de fremadstormende artister Dahlin og Kris kåret som vindere. Går du rundt med en drøm om at indtage den danske musikscene, og vil du følge i fodsporene på de tidligere vindere af KarriereKanonen, så er det nu, du skal uploade din musik til KarriereKanonen 2024. Det skal du gøre senest den 27. september 2023 klokken 12.00. Vinder du KarriereKanonen 2024, kan vi tilbyde: Et unikt talentudviklingsforløb hos Bandakademiet, der er skræddersyet til dig og din musik. Prioriteret indhold og eksponering på DR's platforme, for eksempel på radio, dr.dk eller sociale medier. Opret en profil og upload din musik til KarriereKanonen 2024 her. KarriereKanonen er et talentprojekt og en konkurrence for nye danske musiktalenter. Hvert år udvælger KarriereKanonens jury ti navne med et særligt talent, som har uploadet musik til dr.dk/kanon. De udvalgte gennemgår et talentudviklingsforløb og bliver efter en semifinalekoncert kogt ned til fem finalister. De fem finalister bliver til to vindere ved et afsluttende finaleshow. Tidligere vindere tæller blandt andre The Minds of 99, Pil, Patina, Marcus.wav, Ussel, Dillistone, Katinka og Marie Key. Juryen består af repræsentanter fra DR P3, Bandakademiet og den danske musikbranche. KarriereKanonen er et samarbejde mellem DR og Bandakademiet. Du kan læse mere om KarriereKanonen her.",TILMELDING Sådan deltager du i KarriereKanonen 2024,Nanna Mejer Sørensen,2023-06-24 10:09:00+00:00,https://www.dr.dk/musik/karrierekanonen/tilmelding-saadan-deltager-du-i-karrierekanonen-2024,Underholdning,252,day,35.37068357998591,0,1,0,49.857142857142854
"Da kong Harald blev konge af Norge tilbage i 1991, var Danmark det første officielle udenlandsbesøg for den nye monark. Siden har han været her i flere sammenhænge. I dag er kong Harald og dronning Sonja så tilbage på officielt besøg på dansk jord. Under besøget skal det norske kongepar blandt andet mødes med dronning Margrethe på Amalienborg i København og til Aarhus med det danske kronprinspar – og under hele turen vil kongeparret stå i front for en erhvervsdelegation. Men der er sket meget, siden kong Harald tog på sit første officielle besøg som regent. Denne gang er det en 86-årig konge, der ikke er lige så hurtig på benene, som han var engang, og krykkerne er da også blevet en fast følgesvend for kongen. Kong Harald har blandt andet gennemgået en hjerteoperation og været indlagt flere gange de seneste år – og da det aktuelle, officielle besøg blev annonceret i maj, var han samme dag blevet indlagt på Rikshospitalet i Oslo med en infektion. Han blev dog hurtigt udskrevet. - Man bliver jo sat lidt tilbage efter sådan en infektion, men han ser ud til at komme sig godt igen efter det seneste sygehusophold, siger Trond Norén Isaksen, der er historiker og kongehusekspert i Norge. Der bliver dog længere mellem udlandsrejserne for kongen, der har givet en række opgaver videre til sin søn, kronprins Haakon – den samme udvikling, som vi også ser hos den danske kongefamilie. I billederne herunder kan du sammen med Trond Norén Isaksen blive klogere på den norske konge og parallellerne til Danmark.",Kong Harald besøger Danmark efter en række sygehusbesøg: Det er 'et overkommeligt rejsemål',Marie Ravn Nielsen,2023-06-15 07:27:00+00:00,https://www.dr.dk/nyheder/kultur/kong-harald-besoeger-danmark-efter-en-raekke-sygehusbesoeg-det-er-et-overkommeligt,Underholdning,259,morning,43.19460227272727,1,1,0,51.46153846153846
"Efter en uge med regn, blæst og køligere temperaturer, vender sommervejret tilbage i weekenden. Vi har nemlig en lun, tør og solrig weekend i vente, fortæller Simon Brix, der er vært på DR Vejret. - Fredag ser vi for første gang siden 28. juni, at temperaturen kan nå 25 grader igen, siger han. Lørdag og søndag vil temperaturen i en større del af landet nå over 25 grader, mens prognoserne for søndag giver helt op til 28 grader langs Vadehavet. Temperaturen og de rolige vindforhold betyder, at vejret vil føles sommerligt i hele landet, og selv ved kysterne, hvor det typisk er køligere, vil man komme op over 20 grader. Der er derfor god mulighed for at pakke parasollen og solcremen og tage en tur på stranden. Det bliver dog ikke med en ren blå himmel, som vi havde i en lang periode i juni, fortæller Simon Brix. - Weekenden igennem vil der også være skyer på himlen, men det vil ikke være på et niveau, hvor det ændrer oplevelsen af meget solrigt sommervejr. Hvis man har savnet det tørre og varme vejr, så skal man sørge for at nyde det i weekenden, for den kommende uge ser igen ustadig ud. - Søndag aften trækker en stribe byger ind over os, og de giver os lidt vand først på dagen mandag, siger Simon Brix. - Tirsdag skal et regnvejr forbi, og generelt skal man nok have en paraply med sig de fleste dage i den kommende uge. Temperaturen ser dog ud til at holde sig på omkring 20 grader de fleste dage.",Weekenden byder på sommervejr med op til 28 grader ,Laura Kirkebæk-Johansson,2023-07-07 09:35:00+00:00,https://www.dr.dk/nyheder/vejret/weekenden-byder-paa-sommervejr-med-op-til-28-grader,Vejret,262,day,34.96243291592129,0,1,0,31.22222222222222
"En usædvanlig tidlig tørke har ramt Danmark, og det er nu 17 dage siden, der er registeret nedbør. Det har på landsplan fået DMI's tørkeindeks til at stige fra 7,2 efter vi senest fik regn til nu 9,9. Det svarer til, at jorden i den periode har mistet, hvad der svarer til 27 millimeter regn. Det første regulære tørkedøgn indtraf den 31. maj, og siden har vi haft 10 tørkedøgn i træk. Et tørkedøgn defineres af DMI som et døgn, hvor tørkeindekset på landplan er mindst 9. Med i alt 10 tørkedøgn i år er det 15 år siden, vi har haft så mange tørkedøgn så tidligt på året. Kun i 2008 havde der på samme tidspunkt været lige så mange tørkedøgn som i år. Det er relativt usædvanligt, vi oplever så langvarig en tørke så tidligt på året. Tørkeindekset ligger den 9. juni normalt på 6,6 - og det kulminerer i gennemsnit over de seneste 18 år først i løbet af juli måned med værdier på 6,9. Tørkesommeren 2018 havde på denne tid af året til sammenligning 'blot' budt på 7 tørkedøgn, men viste sig helt frem til starten af august fra sin aller tørreste side, og vi fik en af de mest langvarige tørkeperioder i dansk vejrhistorie. Set hen over hele sommerhalvåret har 2018 haft flest tørkedøgn, siden tørkeindekset blev indført i 2005. I alt var der i løbet af sommeren 2018 hele 58 tørkedøgn. 2008 følger efter med 29 tørkedøgn, mens der i 2006 var i alt 16 døgn med tørkeindeks på mindst 9. Den fortsatte tørke, der ifølge de seneste prognoser varer mindst yderligere en uge, vil give yderligere tørkedage de kommende dage.",Længste tørkeperiode så tidligt på året siden 2008,Anders Brandt,2023-06-09 20:56:00+00:00,https://www.dr.dk/nyheder/vejret/laengste-toerkeperiode-saa-tidligt-paa-aaret-siden-2008,Vejret,277,evening,36.77958185053381,1,0,0,45.5
"Den amerikanske fagforening for skuespillere SAG-AFTRA har besluttet at sende tusindvis af hollywoodskuespillere i strejke. Strejken begynder i nat amerikansk tid. Det er sket, efter en afstemning blandt fagforeningens bestyrelse torsdag, skriver Los Angeles Times. Afstemningen skete efter mislykkedes forhandlinger mellem skuespillernes fagforening og de store film- og tv-studier om at skabe en ny aftale. Den gældende aftale mellem de to parter udløb natten til onsdag. Skuespillerne har ligesom manuskriptforfatterne kæmpet om at få mere i løn. Desuden har der været bekymring om studiernes mulighed for at bruge kunstig intelligens til at skabe manuskripter. Ifølge Los Angeles Times er fagforeningens formand, Fran Drescher skuffet over, at der ikke er fundet en aftale. - Jeg er chokeret over den måde folk, vi har lavet forretninger med, har behandlet os. Det er ulækkert, siger hun ifølge det amerikanske medie. Skuespillernes strejke rammer ekstra hårdt, fordi manuskriptforfatterne har været siden 2. maj. Dermed er det første gang i 63 år, at både manuskriptforfatterne og skuespillerne er gået i strejke samtidig. Det sker samtidig med, at streamingtjenesterne har travlt med at pumpe nyt indhold ud. SAG-AFTRA's chefforhandler, Duncan Crabtree-Ireland, siger, at modparten Alliance of Motion Picture and Television Producers (AMPTP) standhaftigt har devalueret skuespillernes arbejde. - En strejke er den sidste udvej. De giver os ingen andre muligheder, siger han. Fra AMPTP lyder det ifølge Los Angeles Times, at man er skuffet over strejken og advarer om, at det kommer til at koste den samlede branche dyrt. Desuden lyder det, at fagforeningen har sagt ned til en ""historisk stigning"" i løn og honorarer for streaming. CNN skriver, at skuespillerne ikke komme til at promovere de Emmy-nominerede serier. Emmy-priserne uddeles til september. SAG-AFTRA har omkring 160.000 medlemmer.",Hollywoods skuespillere går i strejke ,Silas Bay Nielsen,2023-07-13 21:42:00+00:00,https://www.dr.dk/nyheder/kultur/hollywoods-skuespillere-gaar-i-strejke,Underholdning,282,evening,43.015044380923726,1,0,0,65.0
"På anbefaling fra Politiets Efterretningstjeneste (PET) har politiet besluttet at opretholde den skærpede indsats ved de danske grænser foreløbigt til og med torsdag den 17. august 2023. Det skriver Justitsministeriet i en pressemeddelelse. Det betyder blandt andet, at man fortsat vil kunne opleve stikprøvevis grænsekontrol i forbindelse med indrejse fra Sverige, og at grænsekontrollen mod Tyskland fortsat er intensiveret i denne periode. - Den seneste tids koranafbrændinger har betydning for det aktuelle trusselsbillede. Vi står i en alvorlig situation, hvor vi fortsat har behov for en skærpet kontrol ved de danske grænser for at imødegå de trusler, som Danmark står overfor, siger justitsminister Peter Hummelgaard (S) i pressemeddelelsen. - Jeg har noteret mig, at myndighederne har vurderet, at det er nødvendigt at opretholde den midlertidigt skærpede indsats ved de indre grænser. Regeringen og myndighederne følger fortsat udviklingen meget tæt. Politiet skærpede i sidste uge midlertidigt indsatsen ved de indre danske grænser, efter PET havde vurderet, at den seneste tids koranafbrændinger har haft betydning for det aktuelle trusselsbillede. Her vurderede PET, at trusselsniveauet fortsat er på niveau 4 ud af 5. - Terrortruslen mod Danmark er fortsat i niveauet ""alvorlig"", som er niveau fire ud af fem. Der er derfor ikke tale om, at vi har ændret niveauet. Center for Terroranalyse vurderer dog, at den seneste tids koranafbrændinger har skærpet terrortruslen inden for niveauet, lød det i en mail fra PET til DR. Den skærpede indsats ved de danske grænser skulle i første omgang gælde til og med den 10. august, men er altså nu blevet forlænget med en uge mere. Regeringens planer om at forbyde koranafbrændinger foran ambassader har mødt modstand fra en lang række oppositionspartier på tværs af Folketinget. Det kan du læse mere om her:",Politiet opretholder den skærpede indsats ved de danske grænser,Laura Kirkebæk-Johansson,2023-08-09 09:26:00+00:00,https://www.dr.dk/nyheder/seneste/politiet-opretholder-den-skaerpede-indsats-ved-de-danske-graenser,Samfund,287,day,51.20070422535211,0,1,0,64.55555555555556
"Juli var kun få dage gammel, før de højeste, globale gennemsnitstemperatur nogensinde blev målt. Og så var juli ligesom i gang. - Det ekstreme vejr, som har påvirket millioner af mennesker i juli, er desværre det barske resultat af klimaforandringer - og kun en forsmag på, hvad der venter os, sagde generalsekretæren for Den Meteorologiske Verdensorganisation (WMO), Petteri Taalas, den 27 juli. Måneden har budt på skov- og naturbrande i blandt andet Grækenland, Kroatien, Italien, Canada og Algeriet. Der har været ekstrem hedebølge i Sydeuropa med temperaturer tæt 50 grader, og også flere steder i USA, Nordafrika og Kina har der været rekordhøje temperaturer. I juli blev der målt 48,9 grader i Death Valley i Californien i USA. Det var den varmeste nat nogensinde registreret globalt. Verdenshavene er også blevet varmere i juli. 38,43 grader celsius - samme temperatur som et typisk spabad - blev eksempelvis målt på havet ved Manatee Bay i Everglades-nationalparken i den sydlige del af delstaten Florida i USA. Temperaturen i Det nordlige Atlanterhav plejer at toppe i september. I år var det her i juli med 24,9 grader. Mange steder i verden ventes den ekstreme varme at fortsætte ind i august. Juli blev den varmeste måned nogensinde målt på kloden. Menneskeskabte klimaforandringer spiller en ""overvældende"" rolle i de ekstreme hedebølger i blandt andet Sydeuropa, har forskere konkluderet. Det er blandingen mellem menneskeskabte klimaforandringer, stigende havtemperaturer og vejrfænomenet El Niño, som sender de globale temperaturer i vejret. Ifølge World Weather Attribution bliver hedebølger af julis omfang mere almindelige med tiden, hvis ikke udledningen af drivhusgasser sænkes. Klimaforandringerne er her. Det er skræmmende. Og det er kun begyndelsen. Den globale opvarmnings æra er slut, og den globale kognings æra er her, sagde FN's generalsekretær, António Guterres, i torsdags. (Kilder: DR, Ritzau)","Naturbrande, hedebølger og oversvømmelser: Sådan har det ekstreme juli-vejr ramt kloden",Maja Lærke Maach,2023-07-31 19:25:00+00:00,https://www.dr.dk/nyheder/vejret/naturbrande-hedeboelger-og-oversvoemmelser-saadan-har-det-ekstreme-juli-vejr-ramt,Vejret,294,evening,44.58050847457627,0,1,0,45.333333333333336
"Skal du bruge aftenen i et telt, eller har du bunker af let haveaffald liggende, så vær opmærksom på, at der er vindstød af stormstyrke på vej flere steder i landet. Det første meldte sin ankomst her til eftermiddag, dog af lidt lavere styrke end ventet, melder DR's meteorolog Thomas Kaa Mørk. Vindstødet er målt ved Kegnæs på det sydlige Als, hvilket var meget forudsigeligt, da det er et udsat område. Herfra har blæsten formentlig følgende plan i løbet af de kommende timer: - Det breder sig nordpå i aftentimerne. - Længere op gennem Lillebælt, Storebælt og til dels Øresund, siger Thomas Kaa Mørk. Over land kan blæsten blandt andet bevæge sig over det Sydfynske Øhav, Lolland Falster, Møn og Sydsjælland. Om vinteren er det måske knap så problematisk, men her om sommeren har vi så mange lette ting ude i sommerlandskabet, og det er dem, du bør have øje for, forklarer DR's meteorolog. Derudover vil der i aften være risiko for torden og skybrud, især i Midt- og Vestjylland fra sidst på eftermiddagen og hen over aftenen. Indtil videre har flere broer advaret om kraftig blæst herunder Storebæltsbroen, Langelandsbroen og Lillebæltsbroen frem til klokken 23. På Langelandsbroen bliver der frarådet kørsel for vindfølsomme køretøjer, oplyser Vejdirektoratet. Hvis man kigger på tidligere episoder med sammenlignelige vindstyrker, er det da også sandsynligt, at der hen ad aftenen kan blive indført restriktioner på vindfølsomme køretøjer, forklarede Thomas Kaa Mørk tidligere i dag. Men han mener næppe, der er udsigt til lukninger af de store broer, som prognoserne ser ud indtil videre. Færgeoverfarten mellem Spodsbjerg og Tårs gik sidste gang klokken 18.15, mens resten af aftenens sejladser er aflyst på grund af varsel om kraftig blæst. Hvis du vil holde dig opdateret om vejrforholdene, kan du følge med her hos Vejdirektoratet.",Hold på sejl og teltdug - første vindstød af stormstyrke har ramt Danmark ,Karen Klærke,2023-07-05 18:25:00+00:00,https://www.dr.dk/nyheder/seneste/hold-paa-sejl-og-teltdug-foerste-vindstoed-af-stormstyrke-har-ramt-danmark,Vejret,298,evening,44.68249721293199,0,1,0,45.333333333333336
"Efter mandagens regnvejr er 26 dage med landsdækkende tørke forbi. Regnen var dog meget ulige fordelt, så det flere steder i landet fortsat er knastørt. På landsplan gav mandagens tordenfront ifølge DMI 13,5 millimeter regn. Dermed faldt tørkeindekset på landsplan til 8,4. Det er første gang siden den 30. maj, at det landsdækkende tørkeindeks er under 9. Der er ifølge DMI's defintion tale om et tørkedøgn når det landsdækkende tørkeindeks er 9 eller derover. Dermed er den langvarige tørke, der gav den længstvarende tørkeperiode så tidligt på året, overstået. På trods af mandagens regnvejr med 13,5 millimeter er den største mængde nedbør på landsplan siden marts, faldt regnen med store regionale forskelle. Flere steder i Jylland og i et strøg hen over Fyn til Vestsjælland faldt der 25-30 millimeter regn. Mest fik man nord for Odense, hvor der i forbindelse et kraftigt skybrud faldt 35,3 millimeter Det står i skarp kontrast til den sydlige del af landet, hvor stedvis slet eller næsten ingen regn faldt. I Bøjden nær Fåborg på Sydfyn faldt der ikke en dråbe, mens nedbørmåleren ved Kegnæs på Als fangede 0,2 millimeter regn. Den ulige fordeling af mandagens nedbør betyder, at 46 ud af 98 danske kommuner stadig har stadig tørkedøgn med et tørkeindeks på 9 eller derover. Højest er tørkeindekset med 9,7 i Ærø Kommune og Sønderborg Kommune. Tørken i Danmark var et resultat af en usædvanligt tør maj, der kun bød på 14,1 millimeter regn. Den tørre maj blev efterfulgt af en knastør start på juni. I hele 22 dage fra den 24. maj og frem til den 14. juni blev der på landsplan ikke registeret nedbør i Danmark. Fra midt i juni gav byger lokalt store mængder regn, men tørken fortsatte, indtil det mere udbredte regnvejr i forbindelse med tordenfronten ramte Danmark mandag.",26 dages landsdækkende tørke er slut - men lokalt kradser tørken stadig,Anders Brandt,2023-06-27 11:47:00+00:00,https://www.dr.dk/nyheder/vejret/26-dages-landsdaekkende-toerke-er-slut-men-lokalt-kradser-toerken-stadig,Vejret,299,day,38.45194805194805,1,0,0,29.181818181818183
"Selskabet Heartland, som ejes af den danske rigmand Anders Holch Povlsen, er ny hovedaktionær i fodboldklubben FC Midtjylland. Det meddeler klubben på et pressemøde. - Der har været mange store øjeblikke i FC Midtjylland, og det her er endnu et, fortæller administrerende direktør, Claus Steinlein. Heartland har købt den nu tidligere ejer, Matthew Benhams aktier, hvilket betyder, at Benham altså er ude af klubben. - Vi har været privilegerede under Matthews ejerskab, hvor vi er blevet en storklub i Danmark og har rykket os til at være blandt de 60 bedste hold i Europa, fortsætter Steinlein. Anders Holch Povlsen, der ud over Heartland også ejer den danske virksomhed Bestseller, købte i 2021 en fjerdedel af aktierne i FC Midtjylland. Men nu har han altså øget sin investering, hvilket gør, at han har aktiemajoriteten i den midtjyske klub. Anders Holch Povlsen har i følge erhvervsmagasinet Forbes en værdig på 7,1 milliarder dollars Han er nummer 312 på listen over verdens rigeste personer Foruden Heartland er han også ejer af Bestseller Han købte i 2021 en fjerdedel af aktierne i FC Midtjylland. - Det kommer til at betyde, at vi skal løfte klubben til næste niveau. Det har været en fantastisk rejse med op- og nedture, men nu skal vi tage næste skridt. Vi skal løfte hele klubben. - For alle os, der elsker FC Midtjylland, der er jeg stolt over, at Heartland har set potentiale i FC Midtjylland. Det er en kæmpe dag for vores klub, slutter Claus Steinlein. FC Midtjylland meddeler derudover på pressemødet, at der vil blive etableret et kvindehold fra sommeren 2024, mens Heartland også har købt den portugisiske klub C.D. Mafra. Heartland kommer desuden til at være hovedsponsor for kvindeholdet, som forventer at kunne spille den første kamp med FC Midtjylland-logoet på brystet d. 1. juli 2024.",Dansk rigmand overtager aktiemajoriteten i FC Midtjylland,Kasper Aleksander Thrane,2023-08-15 16:27:00+00:00,https://www.dr.dk/sporten/fodbold/superliga/dansk-rigmand-overtager-aktiemajoriteten-i-fc-midtjylland,Sport,300,evening,42.492694948072526,1,0,0,64.14285714285714
"Der var store forventninger til comebackbraget mellem Caroline Wozniacki og Elina Svitolina, der skulle stå over for hinanden klokken 02.30 dansk tid natten til tirsdag ved WTA-turneringen i Cincinnati. To tidligere topspillere, der, efter at have vænnet sig til det nye familieliv med børn, igen forsøger at kæmpe sig op på toppen af tennisscenen. Men få timer før kampstart blev de høje forventninger erstattet af en mindre skuffelse, da ukraineren tog til det sociale medie X, der tidligere hed Twitter, for at fortælle, at hun trækker sig fra turneringen på grund af smerter i foden. - Desværre har jeg oplevet nogle smerter i foden siden Wimbledon, og jeg blev rådet til at få en scanning efter Montreal (en anden WTA-turnering, red.), der har vist, at der er nogle problemer, der kræver adressering og hvile, så jeg er ikke i stand til at spille i Cincinnati i år, skriver hun på X. - Jeg er meget skuffet over at trække mig, for jeg elsker fansene i Cincinnati og elsker at spille foran dem, hvilket gør det ekstra hårdt. Men jeg er nødt til at følge lægernes anvisninger. Nu vil jeg gøre mit bedste for at slappe af og komme mig til US Open. Og dermed bliver det altså ikke til noget opgør mod verdensranglistens nummer 26 for Caroline Wozniacki i den første runde af WTA-turneringen i Cincinnati. Men et opgør bliver det alligevel til tirsdag aften. For i stedet møder danskeren 23-årige Varvara Gracheva i den første runde, da franskmanden erstatter Svitolina som en ""lucky loser"" - altså til trods for, hun oprindeligt ikke havde kvalificeret sig til turneringen. Wozniackis nye modstander ligger lige nu nummer 45 på verdensranglisten. Caroline Wozniacki spiller i stedet første runde mod franske Varvara Gracheva tidligst kl. 18.30 dansk tid. Opgøret kan ses på TV 2 Sport.",Comebackbrag aflyst: Wozniacki får ny modstander i Cincinnati efter Svitolina-skade,Jacob Møller Nielsen,2023-08-15 07:11:00+00:00,https://www.dr.dk/sporten/tennis/comebackbrag-aflyst-wozniacki-faar-ny-modstander-i-cincinnati-efter-svitolina-skade,Sport,301,morning,41.237616099071204,1,0,0,56.45454545454545
"Skiftende regeringer har ikke været blege for at turnere med budskabet om, at Danmark har en af verdens mest ambitiøse klimalove og derfor er et grønt foregangsland. Det gælder også den nuværende klimaminister, Lars Aagaard, som i dagens udgave af Deadline på DR2, slår fast, at Danmark er et foregangsland, hvis vi sammenligner os med lande med samme velstandsniveau. - Det mener jeg bestemt, at vi er. Men det er en proces at være foregangsland, og vi skal mere, også i de kommende år, for at omverdenen vil anerkende, at vi har den position, siger klimaministeren. Den udmeldning står dog i kontrast til, at flere organisationer og eksperter sår tvivl om, hvorvidt Danmark overhovedet kan nå sine ambitiøse klimamål og derfor leve op til titlen som klimafrontløber. Det gælder blandt andet Rådet for Grøn Omstilling og Danmarks Naturfredningsforening. Derudover har Klimarådet, der uafhængigt vurderer regeringens klimaindsats, for tredje år i træk vurderet, at regeringens nuværende klimatiltag ikke er tilstrækkelige, hvis den skal nå målsætningen om 70 procents CO2-reduktion i 2030. Det vurderer rådet blandt andet, fordi regeringen i sine udregninger er afhængige af teknologi, der kan opfange og lagre CO2, og som regeringen forventer kommer til at reducere CO2-udledningen med 3,2 millioner ton ud af de i alt 20 millioner ton i 2030-målsætningen. - Teknologien er endnu uprøvet i Danmark, og der er risici forbundet med at etablere og opskalere de nødvendige anlæg gennem hele værdikæden, vurderer Klimarådet. Klimaministeren er dog helt uenig i blandt andet Klimarådets vurdering, da klimaministeret har indgået en aftale med energiselskabet Ørsted om at udvikle teknologi, som kan opbevare og lagre CO2 fra 2026. - Ørsted har commited sig til, at det er der fra 1. januar 2026, og der er en relativ stor økonomisk bod, hvis ikke de leverer, pointerer Lars Aagaard. Se hele interviewet med Danmarks klimaminister i Deadline på DRTV.",Klimaministeren holder fast i CO2-teknologi for at nå klimamål - eksperter tvivler,Maja Wallmeier Wolfgang,2023-08-09 21:10:00+00:00,https://www.dr.dk/nyheder/politik/klimaministeren-holder-fast-i-co2-teknologi-naa-klimamaal-eksperter-tvivler,Politik,308,evening,53.866318147871546,0,1,0,53.666666666666664
"Den amerikanske sanger Tony Bennett er død. Det skriver nyhedsbureauet AP. Han blev 96 år gammel. Musikikonet, der blandt andet er manden bag hittet 'I Left My Heart in San Francisco' fra 1962, blev født i New York i 1926 og havde en musikkarriere, der strakte sig over 70 år. Undervejs vandt han blandt andet stribevis af grammypriser, skriver Ritzau. Tony Bennett er blandt andet blevet kaldt den største popsanger i verden af Frank Sinatra. Det var den britisk-amerikanske skuespiller Bob Hope, der opdagede Anthony Dominick Benedettos talent efter en optræden på en natklub, og det var Hope, som gav ham navnet Tony Bennett. Efter at have høstet stor anerkendelse i 1950'erne tog populariteten et dyk i slutningen af 1960'erne. I 1980'erne fik hans duetter med store stjerner ham tilbage på den store scene, skriver Ritzau. Han blev diagnosticeret med Alzheimers i 2016, men fortsatte med at optræde og indspille musik frem til 2021, skriver kulturmediet Variety. Da han besluttede at trække sig fra turnélivet, var det på lægens ordre. - Der kommer ikke flere koncerter. Det var en svær beslutning for os at træffe, fordi han stadig er i stand til at optræde. Det er imidlertid lægernes ordre, sagde hans søn og manager Danny Bennett dengang. Hans sidste offentlige optræden var i august i 2021, hvor han gik på scenen i den ikoniske Radio City Music Hall i New York sammen med Lady Gaga, som han har indspillet flere albums med. Showet bar titlen 'One Last Time', skriver NY Times. I 1951 udkom sangerens første populære nummer, 'Because of You'. Nummeret blev efterfulgt af tophits som 'Rags to Riches'. Han fik for alvor sit gennembrud i i slutningen af 1950'erne med albummer som 'The Beat of My Heart' og 'Basie Swings', skriver Ritzau. Tony Bennett har været gift tre gange og har fire børn. Han tjente tre år i den amerikanske hær under Anden Verdenskrig.",Tony Bennett er død,Nanna Nørby Hansen,2023-07-21 14:36:00+00:00,https://www.dr.dk/nyheder/seneste/tony-bennett-er-doed,Underholdning,316,day,36.80059523809524,0,1,0,29.0
"Pæcisering: 68 øre i afsnit fem er ændret til 69 øre. Derudover er det tilføjet, at tallet er uden moms. I juli er inflationen steget, hvilket er første gang siden oktober 2022. Det er det samlede forbrugerprisindeks, der i juli steg med 3,1 procent i forhold til samme måned sidste år. I juni lå den på tilsvarende 2,5 procent. Det viser tal fra Danmarks Statistik. Når det igen er blevet en smule dyrere at være dansker, skyldes det blandt andet, at vi fra og med juli igen betaler fuld elafgift. Regeringen besluttede at sænke elafgiften til 0,8 øre per kilowatt-time i årets første seks måneder, men den rabat er nu væk. Det betyder, at strømmen er blevet 69 øre dyrere - og det er uden moms. En anden årsag til, at inflationen stiger, er, at prisen på at leje sommerhuse også er steget. Inflation er en generel stigning i priserne, som ikke kun er en stigning på enkelte varer eller tjenester. Det betyder, at du kan købe mindre for en krone i dag, end du kunne i går. På den måde er inflationen med til at skrumpe dine penges værdi over tid. Men selvom vi nu ser en stigning, er det formentlig ikke noget, der ændrer ved, at vi i løbet af efteråret og vinteren vil se et fornyet fald i inflationen. Det mener Tore Stramer, der er cheføkonom hos Dansk Erhverv, ifølge Ritzau. - Det skal blandt andet ses i sammenhæng med, at såvel producent- og fødevarepriserne er faldet pænt over de seneste måneder, skriver han i en kommentar til nyhedsbureauet. Dertil forventer et flertal af detailvirksomhederne - ifølge cheføkonomen - også, at salgspriserne vil blive reduceret i den kommende tid. Kerneinflationen, som man finder ved at trække energi og fødevarer fra tallene, er dog fortsat høj. Den blev i juli opgjort til 5,3 procent, hvilket er en stigning på 0,4 procentpoint sammenholdt med måneden inden.",For første gang siden oktober - nu stiger inflationen igen ,Karen Klærke,2023-08-10 08:09:00+00:00,https://www.dr.dk/nyheder/seneste/foerste-gang-siden-oktober-nu-stiger-inflationen-igen,Samfund,317,morning,39.36000659957103,0,1,0,31.22222222222222
"Lørdag fortalte Cecilie Uttrup Ludwig DR Sporten, at hun drømte om en VM-medalje, og søndag stod hun så på podiet ved verdensmesterskabet i Glasgow med en bronze om halsen. En præstation, der fyldte den 27-årige københavners hjerte med stolthed efter en svær sæson - Det betyder rigtig meget for mig lige nu, for det har været et hårdt år. I dag lykkes det bare, jeg tror, at alle gerne vil have en VM-medalje. Det er ret cool, siger Cecilie Uttrup Ludwig til DR Sporten. Før løbet fortalte danskeren, at hendes drømmescenarie var at køre alene med ti kilometer igen, så da hun selv stod for det afgørende ryk med syv kilometer tilbage af verdensmesterskabet, var det næsten som om, hun selv havde skrevet løbet i de stjerner, drømme er gjort af. - Jeg kørte med alt, hvad jeg havde, og så måtte det bare blive alt eller intet, siger hun. Det var dog ikke uden besvær. Snarere end overlevelseskamp. - Jeg var bare færdig med ret mange omgange igen. Jeg tænkte på, hvordan jeg skulle overleve. Det føles som om, vi alle gjorde det, men jeg blev bare ved med at tro på det, og nu står jeg med en VM-medalje. Kort efter fik hun den senere verdensmester Lotte Kopecky med sig, som snart kørte fra danskeren, og på de allersidste meter snuppede Demi Vollering sølvmedaljen for næsen af Cecilie Uttrup Ludwig. Tredjepladsen kunne dog ikke tage noget af stoltheden fra Uttrup Ludwig, der kroner tre top 10-placeringer ved de seneste VM med søndagens medalje. - Det er fedt at kunne skrive på sit CV. Lige nu er jeg stolt og glad over den måde, jeg kørte cykelløb på. Og aftenen ved hun godt, hvad hun skal bruge på. - Jeg er så færdig, mand. Jeg er så træt. Jeg skal bare have noget pizza, og så i aften skal jeg vel have noget champagne, siger Cecilie Uttrup Ludwig.","'Jeg blev bare ved med at tro på det, og nu står jeg med en VM-medalje'",Niclas Sten,2023-08-13 19:50:00+00:00,https://www.dr.dk/sporten/cykling/dansk-bronzevinder-jeg-blev-bare-ved-med-tro-paa-det-og-nu-staar-jeg-med-en-vm,Sport,319,evening,31.523016003959743,1,0,0,22.88235294117647
"Den millitante ekstremistiske terrororganisation al-Qaeda har sendt en krigserklæring til Danmark og Sverige. Det sker i lyset af den seneste tids offentlige koranafbrændinger i de to lande. DR Nyheder er ikke i besiddelse af erklæringen i sin fulde form, men al-Qaeda opfordrer til angreb på Sverige og Danmark. Politiets Efterretningstjeneste (PET) bekræfter, at al-Qaeda er kommet med en opfordring. - Der er ingen tvivl om, at den seneste tids koranafbrændinger i Danmark har medført en betydelig negativ opmærksomhed fra blandt andre militante islamister, som har betydning for udviklingen i trusselsbilledet i Danmark og for danske interesser i udlandet. PET ønsker ikke at stille op til interview, men skriver i udtalelsen, at man naturligvis følger situationen og ""vurderer løbende betydningen for det samlede trusselsbillede samt iværksætter de nødvendige sikkerhedsforanstaltninger"". I juli oplyste PET, at den seneste tids koranafbrændinger har skærpet terrortruslen mod Danmark. Trusselsniveauet blev dog fastholdt på ""alvorlig"", hvilket er niveau fire ud af fem. Krigserklæringen mod Danmark er den mest alvorlige trussel siden Muhammedkrisen i 2008. Sådan lyder vurderingen fra Jacob Kaarsbo, der er tidligere chefanalytiker i FE. I dag arbejder han for Tænketanken Europa. - Det her skal man tage meget, meget alvorligt. Det her er en generel opfordring til at ramme Danmark og danskere. Vi ved ikke, hvor bredt den når ud, og hvor meget appel den har og i hvilke kredse, siger han. Ifølge Jacob Kaarsbo er håbet fra al-Qaeda, at man kan tiltrække nye tilhængere. - Al-Qaeda håber selvfølgelig at kunne mobilisere og få flere tilhængere af det her. For dem går det ud på at bruge koranafbrændinger til at komme tilbage på banen og bruge det til deres sag, siger han. DR forsøger at få en kommentar fra justitsminister Peter Hummelgaard (S). Foreløbig udtaler Udenrigsministeriet i en skriftlig kommentar, at man løbende følger sikkerhedsituationen omkring de danske ambassader. - UM oplyser af sikkerhedsgrunde aldrig, hvilke konkrete forholdsregler der er tale om, lyder det i udtalelsen.",Al-Qaeda opfordrer til angreb mod Danmark efter koranafbrændinger,Frederik Hagemann-Nielsen,2023-08-15 10:40:00+00:00,https://www.dr.dk/nyheder/indland/al-qaeda-opfordrer-til-angreb-mod-danmark-efter-koranafbraendinger,Samfund,321,day,46.84534161490683,1,0,0,42.333333333333336
"Der trænger stadig store vandmasser ind på kraftværket i byen Braskereidfoss, der ligger cirka 160 kilometer nordøst for Oslo. Omkring klokken 16.30 er dele af dæmningen ved kraftværket kollapset. Rækværket er væk, og vandmasser presser sig igennem. - Det mest dramatiske er ovre nu. Dæmningen er bristet. Nu sker der en kontrolleret tømning af vandreservoiret, siger kommunedirektør og kriseleder Anniken Baksjøberget til VG. Tidligere overvejede man at foretage en sprængning af en dæmning ved kraftværket for få vandet til at passere, men det gør man ikke længere. Lidt efter klokken 16.00 oplyste politiets indsatsleder Fredrik Thompson til flere norske medier, heriblandt VG og NRK, at det ikke var aktuelt at sprænge et hul i dæmningen lige nu. En række tekniske fejl har sammen med de seneste dages voldsomme nedbørsmængder udløst det voldsomme tryk på dæmningen, som onsdag eftermiddag endte med at give efter for presset. - Der er sket en fejl, der har betydet, at dæmningen og kraftværket er blevet frakoblet elnettet. Det betyder, at turbinerne automatisk slukker, og en række porte i dæmningen har skullet gå op for at lukke vandet igennem. - Men det automatiske system er fejlet, og portene har ikke åbnet sig, så vandniveauet stiger og stiger, forklarede Leif Lia, der er professor ved Norges tekniske universitet NTNU. Norge har i det hele taget været hårdt ramt af stormen Hans, som de seneste dage har forårsaget voldsomme ødelæggelser. Jordskred har tvunget folk væk fra deres hjem, huse er sejlet væk, og landets mange floder er gået over deres bredder og har lagt store områder under vand. Statsminister Jonas Gahr Støre har således reageret på de voldsomme ødelæggelser med løfter om klimatilpasningsprojekter. - Det er helt åbenlyst. I det sydøstlige Norge har man historisk ikke bygget til denne mængde nedbør, men vi kan se frem til vildere og vådere vejr - også her. Så vi ved, at der må klimatilpasning til, og det vil ske, siger Jonas Gahr Støre fra Arbeiderpartiet til NRK.",Dele af dæmning ved norsk kraftværk er kollapset,Flemming Brandt,2023-08-09 16:52:00+00:00,https://www.dr.dk/nyheder/udland/dele-af-daemning-ved-norsk-kraftvaerk-er-kollapset,Udland,326,evening,44.632972136222904,1,0,0,45.5
"Tørken i Danmark er lørdag foreløbigt kulmineret med, at tørkeindekset på landsplan har nået 10. Det er første gang siden 2018, at tørkeindekset på landsplan har nået sit højeste niveau, og blot tredje gang, siden DMI indførte tørkeindekset i 2005, at det har været oppe på 10. Det en tør maj efterfulgt af de seneste ugers tørre og solrige vejr, der dag for dag har fået tørkeindekset til at stige. På landsplan er DMI's tørkeindeks steget fra 7,2 efter det seneste regnvejr i maj, til det i dag efter 18 dage uden nedbør nåede 10. Tørkeindekset, der er udtryk for, hvor tør jorden er, går på en skala fra 0 til 10. Det højeste niveau 10 svarer til, der mangler 100 millimeter nedbør i jordens vandmagasiner. Det er så stor en vandmangel, at der er risiko for tørkeskader på selv på de mest lerede jorde i Danmark. Tørkeindekset på 10 er et gennemsnit for landet som helhed, og enkelte kommuner i Jylland har stadig et tørkeindeks under 10. Landets mindst tørre kommuner er Aabenraa og Tønder, der har et tørkeindeks på 9,7. På trods af at tørkeindekset nu har nået sit maksimale niveau, vil tørken fortsætte med at blive mere udtalt i de kommende otte til ti døgn, hvor prognoserne har ingen eller kun beskedne mængder nedbør. Ifølge Landbrugsinfos løbende opgørelse over vandbalancen i Danmark vil der på helt vandmættede jorde fordampe 30 til 35 millimeter i den kommende uge. Da jordene er knastørre, er den relle fordampning betydeligt mindre - antageligt omkring fem til syv millimeter om ugen. Første gang tørkeindekset når 10 siden 2018 Det er kun tredje gang siden 2005, at tørkeindekset når 10. I 2008 kulminerede tørkeindekset på 10 i tre dage fra den 9. til den 11. juni. Da tørkeindekset senest nåede 10, i den knastørre sommer 2018, skulle vi dog helt frem til den 3. juli, før det skete. Til gengæld fulgte rekordmange dage med et tørkeindeks på højeste niveau. I hele 20 dage i løbet af en helt usædvanlig tør juli var tørkeindekset oppe på 10.",For første gang i fem år: Tørkeindekset har ramt 10,Anders Brandt,2023-06-10 13:53:00+00:00,https://www.dr.dk/nyheder/vejret/foerste-gang-i-fem-aar-toerkeindekset-har-ramt-10,Vejret,343,day,38.119565217391305,1,0,0,20.0
"Sommervarmen har for alvor fået sit tag i Danmark. I nat holdt temperaturen sig helt lokalt over 20 grader - og dermed fik vi årets første tropenat. Det skete ved Kegnæs på det sydlige Als, hvor der temperaturen efter en varm nat først i de tidlige nåede ned på 20,1 grader. Det var akkurat, hvad der skulle til for, at tropenatten var en realitet. Vi taler om en tropenat, når temperaturen holder sig over 20 grader hele natten igennem. Flere andre steder langs de danske kyster var det også en varm nat. I Hvide Sande blev nattens laveste temperatur 19,4 grader, mens temperaturen ved Gedser på Falster og Omø i Storebælt nåede ned på 19,2 grader, da det var koldest. Det var den varme og fugtige luft, der lige nu ligger over Danmark, der i kombination med det efterhånden varme vand i de danske farvande, som gav tropenatten. Normalt ser vi først tropenætter senere på sommeren, hvor havet omkring Danmark er varmt. De seneste ugers solrige og varme sommervejr har dog fået vandtemperaturen op på 20 grader flere steder langs de danske kyster. Det er således usædvanligt tidligt at opleve en tropenat i Danmark. Siden 2000 har vi kun en gang oplevet en tidligere tropenat. Det var i 2021, hvor vi allerede den 19. juni havde årets første tropenat. De seneste år har dog udmærket sig ved en række tidlige tropenætter. Siden 2019 har vi hvert år haft den første tropenat sidst i juni. Det kan dog blive meget varmere i Danmark om natten, end det var ved Kegnæs i nat. Med 20,1 grader er der langt op til de varmeste tropenætter i dansk vejrhistorie, der alle har det til fælles, at de er kommet sent på sommeren. Alle tiders varme tropenat blev registreret på Christiansø den 26. august 1997, hvor temperaturen natten igennem holdt sig på 23,0 grader. Også i den varme sommer 2018 var der mange varme tropenætter. Både i Rønne på Bornholm og ved Kegnæs holdt temperaturen sig i starten af august 2018 på 22,9 grader på de varmeste tropenætter i nyere tid.",Usædvanligt tidligt - vi har haft årets første tropenat,Anders Brandt,2023-06-26 08:30:00+00:00,https://www.dr.dk/nyheder/vejret/usaedvanligt-tidligt-vi-har-haft-aarets-foerste-tropenat,Vejret,346,morning,35.04286454286454,1,0,0,45.5
"En britisk statsborger ved navn Guenther Klar, der er anklaget for at have svindlet den danske statskasse for 320 millioner kroner, er blevet udleveret til Danmark. Det oplyser National enhed for Særlig Kriminalitet (NSK) ved Politiet. Den 53-årige brite vil blive fremstillet i grundlovsforhør onsdag klokken 9.15 ved Retten i Glostrup og søgt retsforfulgt for at have bedraget den danske stat. I sagen har to amerikanske pensionsplaner og to europæiske investorer i knap 150 tilfælde ansøgt om tilbagebetaling af udbytteskat, de påstod at have betalt i Danmark, skriver politiet. Den britiske statsborger menes at være den helt centrale bagmand i den udbyttesvindel, der er sket via selskabet Salgado Capital. Chefpolitiinspektør i NSK, Mikael Wern, glæder sig over, at politiet med udleveringen er kommet et skridt videre med opklaringen af komplekset om udbyttesager, lyder det. - Der er tale om særdeles alvorlig og omfattende kriminalitet begået mod den danske stat, med det formål at svindle statskassen for flere hundrede millioner kroner, udtaler han. Guenther Klar har været varetægtsfængslet in absentia - altså uden selv at være til stede - siden den 20. januar 2022 og er blevet udleveret til Danmark fra Belgien. NSK er en specialenhed i dansk politi, som håndterer komplekse og alvorlige sager om økonomisk kriminalitet, organiseret kriminalitet og cyberkriminalitet. Den 53-årige Guenther Klar er allerede idømt en fængselsstraf i Belgien i en udbyttesag, der ifølge DR's erhvervskorrespondent Jakob Ussing har mange ligheder med anklagerne i Danmark. Blandt andet spiller det samme selskab en helt central holle. Jakob Ussing kalder udleveringen af briten for historisk. - Udleveringen er historisk i den forstand, at det er den første af de tiltalte i hele udbyttesagen, der nu er på dansk jord, siger erhvervskorrespondenten. - De danske og belgiske myndigheder har samarbejdet om efterforskningen, og det var derfor også ventet, at han ville blive udleveret til straffesagen mod ham i Danmark, der er sat til at begynde til oktober. Herunder kan du blive klogere på, hvad udbytteskat er, og hvad der menes, når man taler om refusion af udbytteskat. Artiklen er opdateret med navnet på den britiske statsborger.",Britisk statsborger er blevet udleveret til Danmark: Anklaget for at have svindlet statskassen for 320 millioner,Nanna Nørby Hansen,2023-06-13 13:49:00+00:00,https://www.dr.dk/nyheder/seneste/britisk-statsborger-er-blevet-udleveret-til-danmark-anklaget-have-svindlet,Business,346,day,49.60144927536232,0,1,0,66.0
"Caroline Wozniackis comeback til den store tennisscene er næppe gået, som hun allerhelst havde ønsket sig. Ved turneringen i Montreal i sidste uge vandt danskeren sit første opgør, men blev derefter ekspederet ud i anden runde af Wimbledon-mesteren Marketa Vondrousova. Og i gårsdagens opgør mod franske Varvara Gracheva kom den tidligere verdensetter igen til kort, da hun blev slået i to sæt i første runde af turneringen Cincinnati Masters. Blot tre officielle kampe blev det derfor til for Caroline Wozniacki, der ikke har flere kampe på programmet, inden hun i slutningen af august skal stå klar til den store grand slam-turnering US Open. Og med en kampform, der endnu ikke helt er, hvor den skal være, tager den 33-årige tennisspiller derfor nu alternative metoder i brug for stå knivskarpt, når den turnering skydes i gang. Hun bliver i USA og Cincinnati, selvom hun er ude af WTA-turneringen. - Jeg vil prøve at se, om der er nogle andre piger, der bliver, som jeg kan spille nogle point med og ellers forsøge at finde ind i en rytme med en sparringspartner, siger Wozniacki på et pressemøde. - Jeg tror på mig selv og tror på, at jeg kan. Men tydeligvis tager det mig noget tid at vænne mig til at spille kampe igen og konkurrere i rigtige turneringer. Danskeren understreger, at hun 'generelt ikke spillede ret godt' i sin tredje kamp siden comebacket, men at hun ""arbejder hårdt for at blive bedre"". - Jeg føler ikke en masse forventninger udefra. Jeg har altid været hård ved mig selv, fordi jeg søger perfektion, hvilket ikke er muligt i sport, siger Wozniacki. - Jeg havde svært ved at finde rytme og returnerede ikke ret godt. Jeg havde ni breakbolde og udnyttede ikke en eneste. Det er ikke godt nok mod spillere på det her niveau, og det skal jeg arbejde på. Men tiden er ikke i danskerens favør. Derfor skal der trænes intensivt med de potentielle sparringspartnere i Cincinnati, hvis Wozniacki skal opfylde sit store comeback-mål. - Der er en del ting, jeg er nødt til at forbedre inden US Open, siger Caroline Wozniacki.",Skuffet Wozniacki bliver i USA for at finde formen efter lyn-exit,Jacob Møller Nielsen,2023-08-16 12:33:00+00:00,https://www.dr.dk/sporten/tennis/skuffet-wozniacki-bliver-i-usa-finde-formen-efter-lyn-exit,Sport,351,day,39.72792022792023,1,0,0,28.666666666666668
"Det Internationale Badmintonforbund, BWF, har med øjeblikkelig virkning forbudt den serv, som den danske badmintonspiller Marcus Rindshøj tidligere på foråret brugte i en turnering i Polen. Det skriver forbundet op sin hjemmeside. Superserven, som den hurtigt blev døbt, bliver sendt afsted med et skru i fjerbolden, som gør den nærmest umulig at returnere, og det har altså fået BWF til at forbyde serven ved det kommende VM for hold, som spilles fra den 14. til 21. maj. - BWF hilser spillere, som vil skabe innovation i spillet og eksperimenterer med teknikker for at skabe konkurrencefordele på banen, velkommen, lyder det fra BWF-præsident Poul-Erik Høyer - Vi har dog modtaget adskillige punkter med feedback fra badmintonverdenen, herunder BWF Athletes' Commission (spillernes eget udvalg i BWF, red.), der giver udtryk for, at denne 'spin-serve' kan have en negativ indflydelse på spillet. Indtil videre er forbuddet dog kun midlertidigt og gælder frem til om med den 29. maj. BWF begrunder det tidsbegrænsede forbud med, at de ønsker også at undgå et scenarie, hvor det kommende Surdiman Cup bliver en platform til at teste den nye 'spinserv' og i sidste ende forstyrre konkurrencerne. - BWF følte, at det var bedst at forbyde 'spinserven', indtil BWF Council mødes igen den 29. maj til yderligere diskussion og overvejelse, siger Poul-Erik Høyer. Marcus Rindshøj viste badmintonverdenen sin nye 'superserv' første gang ved turneringen Polish Open i slutningen af maj. Ved en almindelig serv holder man normalt fjerbolden i fjeren, men ved den nye serv tager man fat i korken og spinder den ved at give den et smølfespark. Det gør, at bolden krøller, vender og drejer, når den flyver over nettet. - Den drejer så mange forskellige veje, og modstanderen ved aldrig, hvornår korken peger den rigtige vej. Det gør, at den er supersvær at returnere, har Marcus Rindshøj tidligere fortalt om 'superserven' i DR Sportens podcast Tyvstart. Det nye midlertidige forbud betyder dog, at det ikke længere er tilladt at lave spin i fjerbolden, og at fjerbolden skal rammes i bunden af korken med ketsjeren. Danmark møder Singapore søndag den 14. maj klokken 11. Du kan følge turneringen på TV 2 Sport.",Dansk superserv vakte bekymring - nu forbydes den,Morten Mølby,2023-05-12 12:45:00+00:00,https://www.dr.dk/sporten/badminton/dansk-superserv-vakte-bekymring-nu-forbydes-den,Sport,356,day,43.075976457998934,1,0,0,49.857142857142854
"Det er lige før, det er en klassiker: Når landets børn vender tilbage til skolebænken efter en lang sommerferie, kommer det gode sommervejr. Sådan bliver det i hvert fald i år. For efter en juli måned, som de fleste nok vil huske som våd, småkølig og til tider blæsende, så ændrer vejret denne uge karakter til noget mere lunt og sommerligt. Det begynder allerede i dag, hvor Danmark ligger i en svag, sydlig luftstrøm, som sender temperaturerne op mellem 18 og 23 grader. Lokalt endda over de 25 grader, hvilket giver os en såkaldt meteorologisk sommerdag. Og det er længe siden, danskerne har kunnet lune sig på sådan en. Faktisk skal vi helt tilbage til den 16. juli, før termometeret sidst passerede 25 grader. I dag bliver det lunest på Vestsjælland, Fyn og Sydhavsøerne. Vejret bliver en blanding af sol og skyer og tørvejr langt de fleste steder. Men før der går fuldkommen solseng og paraplydrinks i den, så lad os lige dvæle ved tirsdagsvejret. For godt nok bliver det igen lunt med temperaturer op mellem 18 og 23 grader, lokalt op omkring 25 grader – flankeret af perioder med solskin en rolig vind fra syd. Men mange steder vil der i dagens løb også komme perioder med regn eller byger, som kan være kraftige og med torden. Det ser ud til, at de kraftigste byger vil komme øst for Storebælt. Herefter bliver vejret mere stabilt. Onsdag byder på en del sol, men også skyer. Det kan ikke udelukkes, at der kommer en enkelt let byge forbi, men det bliver i småtingsafdelingen. Termometeret lister sig igen op i niveauet mellem 18 og 23 grader og med en svag til jævn sydvestenvind vil det føles ganske behageligt. Stort set det samme er opskriften på vejret torsdag og fredag. I løbet af weekenden skal en front passere landet. Som prognoserne ser ud lige nu, vil det meste regn falde i løbet af lørdagen og natten til søndag. Til gengæld byder begge dage på sommerlige temperaturer op til 25 grader, hånd i hånd med en let til frisk vind. Summa summarum: Byger, der går og kommer, det ér den danske sommer.",Nu smager det endelig af sommer,Louise Gade Sig,2023-08-14 12:41:00+00:00,https://www.dr.dk/nyheder/vejret/nu-smager-det-endelig-af-sommer,Vejret,358,day,32.04834977469249,0,1,0,22.666666666666668
"I en række bosniske byer – herunder hovedstaden Sarajevo – var tusindvis af demonstranter i går på gaden. Det sker, efter en mand i fredags dræbte sin ekskone og livestreamede det på det sociale medier. Drabet har chokeret mange i landet, skriver Ritzau. - I dag siger Sarajevo nej til vold og viser sin støtte til alle voldsofre, sagde Sarajevos borgmester, Benjamina Karic, ved en demonstration i hovedstaden. - Vi kræver, at kvindedrab bliver en specifik kriminel handling, tilføjer hun. Borgmesteren opfordrede på vegne af demonstranterne til strengere straffe for kvindedrab, vold i hjemmet og etablering af flere tilflugtssteder til voldsudsatte kvinder. - Dette er sidste øjeblik til at indføre de passende tiltag. Alle de, der har ansvar, og som tolererer denne situation, bliver medskyldige i at begå vold, siger Karic. Ifølge nyhedsbureauet AP har drabet især vakt vrede, fordi kvinden, der blev dræbt, angiveligt havde anmeldt chikane og vold til myndighederne, og fordi gerningsmanden er tidligere straffet. Ifølge lokale organisationer er omkring 20 kvinder blevet dræbt af deres partnere i de seneste to år i Bosnien-Hercegovina, skriver Ritzau. Landet har 3,5 millioner indbyggere. En undersøgelse fra Organisationen for Sikkerhed og Samarbejde i Europa viser, at 48 procent af landets kvinder har været ofre for en form for vold udført af en mand, efter at de er fyldt 15 år. Undersøgelsen stammer fra 2018. Drabene skete i den nordøstlige by Gradarac. Her var der også demonstrationer, efter den dræbte kvinde blev begravet: Det var den 35-årige bodybuilder og fitnessinstruktør Nermin Sulejmanovic, der slog sin 37-årige ekskone, Nizame Hecimovic, ihjel med et skydevåben. Drabet skete, efter han havde slået hende. Det hele blev vist på Instagram. Ifølge lokale medier så flere tusinde med på livestreamingen, skriver Ritzau. Manden dræbte desuden to andre mennesker og sig selv. Yderligere tre personer blev skadet. Fra FN's side har der også været en reaktion oven på drabet, skriver nyhedsbureauet AP. - Vi er forfærdede over, at mordet på en kvinde blev livestreamet via et socialt netværk, hvilket er et af de seneste angreb i en stribe af kvindemord og alvorlige tilfælde af kønsbaseret vold i Bosnien-Hercegovina, siger Stephane Dujarric, der er talsmand for FN.","Bosniere går på gaden, efter mand livestreamede drab på ekskone",Rasmus Jungersen,2023-08-15 09:45:00+00:00,https://www.dr.dk/nyheder/udland/bosniere-gaar-paa-gaden-efter-mand-livestreamede-drab-paa-ekskone,Udland,359,day,45.84464421372499,1,0,0,40.0
"TV 2 er tilbage i Rusland efter mere end et års fravær fra landet, der sidste år invaderede Ukraine. Korrespondent Anders Lomholt og fotograf Anders Bach er blevet sendt til Moskva, hvor de har opholdt sig siden mandag. Ifølge TV 2 har de ""fået lov til at rejse frit rundt og rapportere fra Rusland uden restriktioner eller krav fra de russiske myndigheder"". TV 2 valgte i marts 2022 at trække sig ud af Rusland, som konsekvens af, at de russiske myndigheder strammede lovgivningen for journalisters arbejde gevaldigt. Det betyder blandt andet, at det kan koste op til 15 års fængsel at sprede ""falske nyheder"" om krigen i Ukraine. Selvom den russiske lovgivning ikke har ændret sig, så mener TV 2's udlandschef, Jakob Vissing, at tiden nu alligevel er moden til at vende tilbage til Rusland. - Dem, der har været i problemer, er medier og journalister, der har været bosiddende fast derovre og har haft en længere baghistorie med kritik af styret. Vi er ikke i søgelyset på samme måde, når vi kun er derovre i kortere tid i forhold til at kunne rapportere om russernes hverdag, siger han til DR Nyheder. Har I haft en dialog med de russiske myndigheder om, at I ikke skal frygte lovgivningen omkring de falske nyheder om krigen i Ukraine? - Nej, vi har ikke diskuteret med dem om konkret lovgivning. Vi har først og fremmest haft en dialog om at komme ind og derefter at komme hen til de besatte områder, som vi endnu ikke ved, om vi får tilladelse til. Jakob Vissing regner med, at Anders Lomholt og fotograf Anders Bach er i Rusland måneden ud. Tilbage i april i år forlod Berlingskes korrespondent i Rusland, Emil Rottbøll, landet. Det skete i kølvandet på, at Wall Street Journal-journalisten Evan Gershkovich blev anholdt og anklaget for at spionere for USA. Ifølge Jakob Vissing er TV 2 lige nu det eneste danske medie med journalist og fotograf i landet. - Der ikke ret mange (journalister red.) derovre. Jeg tror, det kan tælles i en håndfuld hvad der er af journalister fra vestlige medier, siger Jakob Vissing. Tilbage i oktober sidste år blev DR’s Ruslandskorrespondent, Matilde Kimer, udvist af Rusland.",TV 2 er tilbage i Rusland: 'Vi føler os ikke i søgelyset',Morten Bjerregaard,2023-08-11 12:39:00+00:00,https://www.dr.dk/nyheder/seneste/tv-2-er-tilbage-i-rusland-vi-foeler-os-ikke-i-soegelyset,Samfund,365,day,44.41600576784427,1,0,0,37.0
"Det gik lige hurtigt nok, da Stian Jenssen, stabschef for Nato-generalsekretær Jens Stoltenberg, i går fik luftet et forslag til Ukraine. Her sagde han under en debat, at landet med fordel kunne opgive dele af deres territorie i bytte for et medlemsskab i Nato og en hurtigere afslutning på krigen mellem dem og Rusland. Forslaget mødte kritik, blandt andre fra en ukrainsk seniorrådgiver, og nu siger stabschefen, at udtalelsen var en fejl. Det skriver det norske medie VG. - Min udtalelse var en del af en større diskussion om mulige fremtidige scenarier i Ukraine, og jeg skulle ikke have sagt det på den måde. Det var en fejl, siger Stian Jenssen til VG. Han siger dog også, at et scenarie, hvor land skal opgives i bytte for fred, fortsat ikke er utænkeligt. - Hvis man når til et punkt, hvor man kan forhandle, så vil den militære situation i felten, og hvem der kontrollerer hvilke områder, have afgørende indflydelse på krigens udfald, siger Jenssen. Han understreger samtidig, at det netop derfor er afgørende, at Nato støtter ukrainerne med det, de har brug for, og at Nato-medlemmerne fortsat står bag Ukraine. Selvom Jenssen i kølvandet på forslaget var hurtig til at sige, at det er op til Ukraine selv at beslutte, hvornår og på hvilke vilkår de vil forhandle, så har det alligevel fået ukrainske topfolk op af stolen. Forslaget har blandt andet mødt kritik fra Mykhajlo Podoljak, der er seniorrådgiver for den ukrainske præsident, Volodymyr Zelenskyj. Seniorrådgiveren mener, at ""territorie i bytte for en Nato-paraply er latterligt"". - Det betyder, at man bevidst vælger demokratiets nederlag, opmuntrer en kriminel, bevarer det russiske regime, ødelægger international lov og giver krigen videre til de næste generationer, lød det fra Podolyak ifølge The Guardian. Han påpegede ligeledes, at Rusland vil få appetit for mere krig, hvis ikke landets præsident, Vladimir Putin, ""lider et knusende nederlag"". Nato forsøgte også selv at afkøle kritikken med en opklarende udtalelse efter paneldebatten. Her skrev alliancen blandt andet, at den vil fortsætte med at støtte Ukraine, så længe det er nødvendigt. - Vi er forpligtet til at opnå en retfærdig og varig fred. Alliancens holdning er klar og har ikke ændret sig, lød det ifølge The Guardian fra Nato.",Stoltenbergs stabschef kom med kontroversielt forslag til Ukraine: 'Det var en fejl',Mads Vestergaard,2023-08-16 21:29:00+00:00,https://www.dr.dk/nyheder/udland/stoltenbergs-stabschef-kom-med-kontroversielt-forslag-til-ukraine-det-var-en-fejl,Udland,371,evening,48.393393393393396,1,0,0,53.666666666666664
"32 grader blev der i dag målt på Lolland. Dermed er der tale om årets hidtil varmeste dag, oplyser Danmarks Meteorologiske Institut (DMI). Men der er så heller ikke udsigt til nye varmerekorder i denne omgang, fortæller DR's vejrvært Mikael Jarnvig. - I dag toppede det på Lolland, men det bliver ikke varmere det næste pæne stykke tid, siger han. Lørdag kunne man også i Syd- og Vestsjælland opleve temperaturer nær 30 grader, mens Jylland havde køligere vejr. Og den tendens breder sig til resten af landet, fortæller Jarnvig. - Fra i morgen bliver det betydeligt køligere, siger han. - I de kommende dage vil vi rundt regnet få 20 grader, og der er udsigt til regn og torden, siger Mikael Jarnvig. DMI udsendte lørdag eftermiddag en melding om risiko for lokale skybrud og torden i det meste af landet i aften og i nat. Når varslet er så bredt, skyldes det, at der er usikkerhed om, hvor hurtigt bygerne bevæger sig over landet, fortæller vagthavende meteorolog hos DMI, Hans Peter Wandler. - De fleste har muligvis så meget fart på, at de ikke kan nå at kaste nok vand af sig til et skybrud, som er 15 millimeter på 30 minutter, skriver meteorologen i en kommentar. Ifølge DR's vejrvært skyldes vejrskiftet et lavtryk over De Britiske Øer, der sender kold luft indover Danmark, mens det sydlige Europa stadig er fanget i et højtryk, hvor både Spanien, Italien, Grækenland og Tyrkiet i det seneste dage har oplevet temperaturer pænt over de 40 grader. - Især i det østlige Middelhav er det meget varm, og det bliver det ved med, fortæller Mikael Jarnvig. I Italien har hedebølgen, som man har navngivet ""Cerberus"", ført til, at man har udsendt rød alarm for ti byer, blandt andet Rom, Firenze og Bologna. Folk opfordres til at holde sig indendøre og undgå at drikke alkohol. I Grækenland har regeringen suspenderet arbejdet i den varmeste tid på døgnet. Den europæiske varmerekord blev dog ikke slået i dag. Men der skal også en hel del mere til i det sydlige Europa end på Lolland. På Sicilien er årets varmeste dag indtil videre på 48,8 grader. - Så højt kom vi slet ikke op i dag, siger Mikael Jarnvig.","Årets varmeste dag målt, men nu går det den anden vej",Thomas Prakash,2023-07-15 20:17:00+00:00,https://www.dr.dk/nyheder/vejret/aarets-varmeste-dag-maalt-men-nu-gaar-det-den-anden-vej,Vejret,371,evening,42.041304347826085,1,0,0,20.090909090909093
"Ikke én af søndagens kampe i 3F Superligaen endte med færre end tre mål. Der var således smæk på Danmarks bedste fodboldrække, da de fleste kampe i fjerde runde blev afgjort. FC Nordsjælland viste nok engang sin styrke med afstraffelsen af Randers, Brøndby kom tilbage på ret køl, og videosystemet VAR kom i fokus i Aarhus. Du kan se alle målene fra weekendens kampe herunder. Sidste opgør i runden spilles mandag aften, hvor Viborg FF møder oprykkerne fra Hvidovre. Sølvmedaljen skal veksles til guld i Farum. Det må være konklussionen hos FC Nordsjælland, der er kommet godt i gang med den nye sæson. I fjerde runde vandt man således med hele 5-0 over Randers FC og har dermed 12 ud af 12 mulige point. Aral Simsir bragte FC Midtjylland foran på et pragtmål, og gæsterne kom da også på 2-0 mod Vejle. Men hjemmeholdet scorede mod slutningen af opgøret og pressede på for udligningen. Forløsningen udeblev, hvorfor det jævnbyrdige opgør sluttede med en sejr til FC Midtjylland. For fjerde superligakamp i træk scorede Nicolai Vallys for Brøndby, som vandt med 3-0 over Lyngby. Dermed fik hjemmeholdet vendt en skidt stime på to nederlag i træk. Brøndby blev hjulpet godt på vej af et rødt kort til Lyngbys Kolbeinn Finnsson kort inde i anden halvleg. To mål og et dobbelt straffespark i overtiden var blandt andet opskriften på et intents 2-2-opgør mellem AGF og Silkeborg. I 91 minutter var gæsterne ellers nede med 0-1, men i overtiden scorede Silkeborg to mål og var på sejrskurs. Men i kampens døende sekunder fik AGF tilkendt et straffespark efter et VAR-tjek, hvor videoen afslørede, at Silkeborgs Tobias Salquist havde hånd på bolden. AGF's Janni Serra brændte det første forsøg, men sparket skulle sparkes om, mente dommeren. Her var Mikael Andersson anderledes sikker og udlignede til slutresultatet, 2-2. Det lignede længe sæsonens første nederlag, men FC København fik fredag aften reddet sig tre point og sæsonens fjerde sejr af lige så mange mulige, da OB gæstede Parken. Fynboerne kom ellers foran 1-0, men med to mål det sidste kvarter fik de forsvarende mestre vendt opgøret. Midtbanespilleren Lukas Lerager og FC Københavns nyerhvervelse Elias Achouri scorede hjemmeholdets mål, mens det 19-årige offensivtalent Charly Nouck kom på tavlen for OB.",Overtidsdrama ender med uafgjort i Aarhus: Se søndagens superligamål her,Emil Halkier,2023-08-13 20:59:00+00:00,https://www.dr.dk/sporten/fodbold/superliga/overtidsdrama-ender-med-uafgjort-i-aarhus-se-soendagens-superligamaal-her,Sport,373,evening,42.45454545454545,1,0,0,50.0
"Det solrige og varme sommervejr vil nogle steder i landet blive afløst af kraftige regn- og tordenbyger. Ligesom fredag stedvis bød på meget kraftige byger med skybrud, kan der i den lumre sommerluft over Danmark igen lørdag dannes byger. De ventes at opstå i løbet af eftermiddagen, og det er stort set de samme steder, der fredag fik kraftige byger, man igen skal forberede sig på endnu en dag med store mængder regn på kort tid. Ifølge de seneste prognoser kan bygerne blive kraftigst på store dele af Sjælland og i det vestlige Jylland, men lokalt kan der også andre steder opstå byger i løbet af eftermiddagen. De kraftigste byger kan både være med torden og så store mængder regn og hagl, at der lokalt er risiko for skybrud - med nedbørsmængder på over 15 millimeter på en halv time. Ud over store mængder regn og måske hagl kan der i forbindelse med tordenbygerne også komme kraftige vindstød. Det vil især være store dele af Sjælland og i det vestlige Jylland, hvor bygerne bliver kraftigst, at der er risiko for vindstød, der kortvarigt kan nå kulingstyrke. Man skal således være ekstra opmærksom på de kraftige vindstød, hvis man har lette havemøbler og en parasol på terrassen, ligesom havetrampolinen skal sikres. Fredag blev en koncert aflyst på Copenhell, da en storskærm blæste ned i forbindelse kraftige vindstød. Lørdagens forventede kraftige vindstød skyldes fænomenet 'downburst'. Når store mængder nedbør falder gennem et område med tør luft sker der en enorm fordampning, som afkøler luften. Som en kugle af kold og tung luft vil den styrte mod jorden, og brede sig ud til siderne. Og det er i den forbindelse de kraftige vindstød forekommer. Downburst er frygtet af flytrafikken, da vindstødene kan komme pludseligt og være meget kraftige. De fleste steder i landet får man dog overvejende solrigt og varmt sommervejr. Med temperaturer på 25 til 28 grader - og lokalt endda lidt varmere, vil vi løbet lørdagen med al sandsynlighed have fået en landsdækkende varmebølge. Det sker når gennemsnittet af de seneste tre dages højeste temperatur er over 25 grader i halvdelen af landet. Fredag var der flere steder i landet lokal varmebølge, og vi fik årets hidtil højeste temperatur, da termometeret i Mejrup ved Holstebro viste 27,9 grader.",Tordenbyger kan give skybrud og kraftige vindstød,Anders Brandt,2023-06-17 10:38:00+00:00,https://www.dr.dk/nyheder/vejret/tordenbyger-kan-give-skybrud-og-kraftige-vindstoed,Vejret,377,day,46.1548463356974,1,0,0,64.14285714285714
"Norge kæmper fortsat med konsekvenserne efter stormen Hans, der er gået særligt hårdt ud over regionen Innlandet, hvor over tusind personer er blevet evakueret som følge af oversvømmelser og jordskred. I byen Hønefoss kæmper indbyggerne blandt andet med massive vandmasser fra Storelven, der har fyldt byens gader og stræder - og stadig gør det. - Vandstanden i løbet af natten er steget i Hønefoss, fortæller DR's journalist Daniel Myrup Pedersen, der er i byen. Norske myndigheder har oplyst, at over 1.500 personer blevet evakueret fra byen, som normalt huser 16.000 indbyggere, skriver NRK. Oversvømmelserne ventes at toppe i løbet af i dag eller natten til fredag, skriver lokalavisen Ringerikes Blad. Mange veje i regionen er samtidig blevet lukket og togdriften er også påvirket af konsekvenserne efter stormen, der ifølge forsikringsselskabet Tryg i Norge allerede har betydet, at hundredvis har anmeldt skader, skriver VG. Oversvømmelserne i Norge forventes at blive værre i løbet af de kommende dage. Og for de mange evakuerede familiers vedkommende, som lige nu er indlogeret på hoteller i områder rundtomkring, så er uvisheden noget, der bekymrer dem. - Når man taler med dem, så kan man godt mærke, at selvom de prøver at bevare roen, så synes de, det er voldsomt, siger Daniel Myrup Pedersen. - Hvis man kradser lidt i overfladen, kan man godt mærke, at de faktisk er en lille smule bange. Lige nu kan folk ikke gøre andet end at vente på, at vandstanden er toppet. Redningsarbejdere i Norge arbejder fortsat på højtryk, fordi folk blandt andet skal evakueres fra risikofyldte områder, mens vandet skal have tid til at rende væk. - Det her vand skal væk, og på vejen væk vil vandstanden stige i floder og vandløb og flodsystemer, sagde Norges statsminister, Jonas Gahr Støre, ifølge NRK på et pressemøde i går. Han sagde samtidig, at der er tale om den højeste vandstand ""i 50 år og mere"". Derfor må de personer, som DR har talt med i området, også se ængsteligt til. - En kvinde, jeg talte med i går, fik at vide, at hun først kunne få lov til at komme tilbage til sit hus i morgen. Så hele dagen i dag skal hun tænke på, hvad der kommer til at ske med Storeelven her bagved, siger Daniel Myrup.",Oversvømmelserne i Norge forventes at blive værre: I Hønefoss er vandstanden steget over natten,Mathias Oldager,2023-08-10 08:50:00+00:00,https://www.dr.dk/nyheder/udland/oversvoemmelserne-i-norge-forventes-blive-vaerre-i-hoenefoss-er-vandstanden-steget,Udland,378,morning,41.33684210526316,1,0,0,42.57142857142857
"Opdateret med nyt dødstal. Turistparadiset Maui, en af de mest kendte øer i Hawaii, er blevet raseret af voldsomme naturbrande. Særligt ramt er kystbyen Lahaina på Maui. - Den er nærmest totalt brændt ned til grunden, siger en hawaiiansk senator, Brian Schatz, til BBC, efter han er landet i byen. Det kan man også se på både satellitbilleder og videoer fra helikoptere, der har filmet byen fra luften. I videoen her kan du se ødelæggelserne. Det er filmet af Richard Olsten, der er lokal og arbejder for et helikopterselskab i Maui. Naturbrandene, der har været i gang siden tirsdag aften lokal tid, er blevet forværret af kraftige vinde, som kommer fra en orkan i Stillehavet. Mindst 36 personer er omkommet, og ifølge nyhedsbureauet Reuters er tusindvis blevet bedt om at forlade deres hjem. Kystvagten fortæller desuden, at man har reddet flere personer op fra vandet, der har forsøgt at svømme væk fra flammerne. Ifølge lokale myndigheder er mindst 270 bygninger blevet ødelagt i Lahaina, og over 2.000 mennesker er blevet fordrevet eller flygtet fra deres hjem. - Det er den værste katastrofe, jeg har set. Det var som dommedag, fortæller en indbygger i Lahaina, Mason Jarvi, der er blandt dem, der er flygtet fra byen. Brandfolk og redningsarbejdere er stadigvæk i fuld gang med at evakuere folk, redde mennesker og forsøge at slukke ildebrandene, fortæller lokale myndigheder. Samtidig melder de lokale hospitaler om flere overfyldte stuer med folk, der er kommet til skade, blandt andet med brandsår. Talsperson for Maui County, Mahina Martin, siger ifølge The Guardian, at det måske kan tage måneder, før man har et fuldt overblik over skaderne. - Det her er uden fortilfælde, siger Martin om naturbrandene. Ifølge transportministeriet i Hawaii forsøger mindst 4.000 turister lige nu at komme væk fra Maui. Ud over Maui er der også naturbrande på den største ø i Hawaii, der også hedder Hawaii. Her er hundredvis af hektarer blevet brændt, siger de lokale myndigheder ifølge nyhedsbureauet Reuters. USA's præsident, Joe Biden, siger i en udtalelse, at han har beordret ""alle ledige kræfter fra den føderale regering"" til Hawaii for at hjælpe med skaderne. - Min kone og jeg sender vores kondolencer og bønner til alle dem, der har set deres hjem, forretning og lokalsamfund blive ødelagt, siger han ifølge The Guardian."," Hawaii hærges af naturbrande: Mindst 36 er omkommet, og tusindvis er evakueret",Rasmus Christiansen,2023-08-10 10:33:00+00:00,https://www.dr.dk/nyheder/udland/naturbrande-i-hawaii-saetter-oe-paradiset-maui-i-flammer-det-var-som-dommedag,Udland,381,day,40.30701754385965,1,0,0,45.333333333333336
"Klyngehovedpine, der også kaldes Hortons hovedpine, er arvelig i en betydelig grad. Det viser et internationalt metastudie, som danske forskere fra Rigshospitalet og Københavns Universitet har deltaget i. - Vi kan nu forklare en stor del af klyngehovedpinen med genetiske variationer. Det understreger, at der er en væsentlig biologisk årsag til klyngehovedpine, siger Anja Sofie Petersen, der er læge, ph.d. og en af forskerne bag det nye studie, til Ritzau. Studiet, som er er blevet udgivet i tidsskriftet Annals of Neurology, viser, at det er variationer af ni specifikke gener, der bærer forklaringen på 14,5 procent af risikoen for sygdommen. Fire af de ni geners betydning for klyngehovedpine har ikke tidligere været kendt. Klyngehovedpine er en meget smertefuld og intens form for halvsidig hovedpine bag øjet, som kommer i en serie af anfald kaldet klynger. Mellem klyngerne oplever de fleste lange perioder uden anfald eller andre symptomer. De symptomfri perioder kan vare fra måneder og op til flere år, men op til hver femte har kronisk klyngehovedpine uden lange anfaldsfrie perioder. Hovedpinen begynder oftest i voksenlivet hos 20-40-årige, men kan også ramme yngre personer. Mere end 5000 danskere lider af klyngehovedpine. Størstedelen af dem er mænd. Kilde: Nationalt Videnscenter for Hovedpine Studiet viser også tydelige tegn på, at der er en sammenhæng mellem rygning og klyngehovedpine. Det gælder særligt de rygere, der dagligt ryger mere end en pakke cigaretter. - Den nye viden om arvelighed af klyngehovedpine og sammenhængen med rygning er et ekstra godt argument for, at dem, der har klyngehovedpine i familien, afstår fra rygning, siger Anja Sofie Petersen til Ritzau. Det kræver dog yderligere undersøgelser at fastslå, om rygning er en medvirkende årsag til klyngehovedpine, og om rygestop kan have en effekt på sygdommen på længere sigt. Sundhedsstyrelsen fraråder generelt rygning, men har man klyngehovedpine, er det særligt vigtigt, at man holder sig fra cigaretterne. - Rygning er en risiko for hjertesygdomme. En stor del af den medicin, som gives ved klyngehovedpine, må patienter med hjertesygdom ikke modtage. Man er som patient ringe stillet, hvis man ikke kan modtage den bedste behandling, siger Anja Sofie Petersen. Det samlede metastudie havde data fra flere end 36.000 personer. Ud af de 4777 deltagere med klyngehovedpine var 492 danske. Data fra 9.658 danskere indgik også i kontrolgruppen på i alt 31.575 personer.",Studie fastslår: Klyngehovedpine er i betydelig grad arveligt ,Laura Kirkebæk-Johansson,2023-08-06 08:38:00+00:00,https://www.dr.dk/nyheder/indland/studie-fastslaar-klyngehovedpine-er-i-betydelig-grad-arveligt,Samfund,382,morning,43.57846039970392,0,1,0,58.0
"Det er en fantastisk besked, at der endelig er kommet en lovende behandling til personer med aggressiv sklerose, siger Skleroseforeningens direktør oven på dagens nyhed om en ny behandlingsform. Der findes allerede medicin, som kan forsinke den autoimmune sygdoms udvikling, men nogle patienter med svær sklerose reagerer ikke på den. Der har derfor manglet et alternativ for den patientgruppe indtil nu. - Det er enormt glædeligt, at der er et første rigtigt gennembrud i forhold til effektiv stamcellebehandling for patienter, som kun har oplevet deres sygdom meget hurtigt blive værre og værre, siger direktør Klaus Høm. Multipel sklerose er en kronisk, autoimmun sygdom, hvor immuncellerne i kroppen er syge og angriber centralnervesystemet - det vil sige hjernen og rygmarven. Det betyder, at immunforsvaret bryder ind i hjernen og spiser de fedtpuder, der beskytter nervebanerne mellem cellerne. Det giver symptomer i det, man kan kalde sygdomsangreb, som er perioder med symptomer, som kan vare i måneder eller blive permanente. Patienter kan miste deres mobilitet og blive afhængige af hjælp. Kilde: Rigshospitalet Stamcellebehandling fungerer på den måde, at patienter først får medicin, der gør, at stamcellerne i blodet øges. Derefter skal patienten både have indsamlet stamceller fra sit blod, gennemgå kemoterapi og have sine stamceller tilbage i kroppen igen, for at man kan genopbygge patientens immunsystem. Og et nyt, dansk studie viser altså, at det har god effekt for sklerose-patienter. Resultaterne kan betyde, at flere skal have stamcellebehandling i fremtiden, men den kras behandling kan ikke tilbydes alle. - Da man startede med stamcellebehandling for godt ti år siden, gav man den til patienter, der var for langt fremme i deres sygdom og for gamle. Det havde alvorlige konsekvenser, siger Sklerose-foreningens direktør Klaus Høm. Man skal blandt andet igennem fem dages højdosis-kemoterapi. - Det er ikke vitaminpiller, vi taler om, så man skal være meget forsigtig med, hvilke patienter der tilbydes denne behandling, og de skal findes med omhu, siger han. Den vil sandsynligvis blive givet til yngre mennesker med en særlig aggressiv udgave af sygdommen, som er relativt tidligt i deres sygdomsforløb. Livet slår en kolbøtte for 29-årige Mine Suurballe, da lægerne siger, at hun har sygdommen Multipel Sklerose. Mine begynder at optage sin hverdag og forberede sig på, hvad der venter hende, når hun skal lære at leve med en kronisk diagnose. Lyt til podcastserien her.",Direktør kalder kras behandling 'et første rigtigt gennembrud' mod aggressiv sklerose,Mathilde Bugge,2023-07-19 15:45:00+00:00,https://www.dr.dk/nyheder/viden/direktoer-kalder-kras-behandling-et-foerste-rigtigt-gennembrud-mod-aggressiv-sklerose,Videnskab,386,day,49.8699481865285,0,1,0,65.54545454545455
"Det er ikke skolens ansvar, at børn og unge får nok søvn. Det er uden tvivl forældrenes ansvar. Sådan siger børne- og undervisningsminister Mattias Tesfaye (S), efter at flere skoler i det nye skoleår indfører senere mødetid for at give de store børn mulighed for at få mere søvn og dermed øge deres trivsel. - Pilen peger på forældrene. Vi bliver nødt til at sige til de unge, at der er noget, der hedder sengetid, hvor man slukker sin mobil og lægger sig til at sove. Det ansvar ligger på forældrene. Skolerne kan ikke løse alle problemer, siger ministeren. Flere skoler landet over har valgt at lade de ældste elever møde op til en time senere her efter sommerferien. Baggrunden er ifølge skolerne, at børnene ikke får sovet nok, og at det påvirker deres skoledag og deres humør. Ifølge Statens Institut for Folkesundhed får tre ud af fire 15-årige ikke den anbefalede søvn på 8-10 timer, hvilket skyldes både kropslige forandringer og brugen af skærm om aftenen. Konsekvensen af for lidt søvn er øget risiko for mistrivsel, koncentrationsbesvær og udvikling af stress og depression. Mattias Tesfaye er efter eget udsagn selv et udpræget A-menneske, der trives med at stå tidligt op, og han har som udgangspunkt ikke et problem med, at enkelte skoler lader de ældste elever møde lidt senere. Så længe skoledagen ligger mellem 8 og 16, og at eleverne får de timer, de ifølge loven skal have, siger han. - Hvis der er skoleklasser, der har et ønske om at møde senere og kan blive enige med deres lærer, og skoleledelsen synes, at det er en god ide, har jeg ikke noget problem med det. Men han vil ikke opfordre flere skoler til at indføre senere mødetid og er kritisk over for, at det skulle være løsningen på for lidt søvn. Især fordi det kan vise sig at være en bjørnetjeneste, når teenagere skal starte på en ungdomsuddannelse og senere i livet et arbejde. - På et tidspunkt melder virkeligheden sig, hvor man skal møde klokken 7 eller 8 på en arbejdsplads. Og der er ikke mange arbejdspladser, hvor man kan møde op ad formiddagen. Når der er en mødetid, er der en sengetid, og den sengetid skal vi som forældre hjælpe de unge med, siger ministeren. Hør folkeskoleelev Emily Juul Uldal Christensen fortælle om fordelene ved at møde en time senere i nyhedspodcasten Tiden:",Tesfaye skeptisk over for senere mødetid i folkeskolen: Virkeligheden er ikke at møde op ad formiddagen,Anders Heissel,2023-08-06 10:38:00+00:00,https://www.dr.dk/nyheder/indland/tesfaye-skeptisk-over-senere-moedetid-i-folkeskolen-virkeligheden-er-ikke-moede-op,Samfund,397,day,39.786424499536,1,0,0,53.5
"På næsten en måned er der blot faldet 5,8 millimeter regn på landsplan. Regnen er dog hovedsageligt faldet helt lokalt i forbindelse med kraftige byger, mens dele af landet ikke har fået mere end et par dråber. Det kan der laves om på i det kommende døgn, hvor der fra natten til onsdag og frem til onsdag eftermiddag er mulighed for regn i en større del af landet. De største nedbørsmængder på 10 til 15 millimeter vil dog hovedsageligt falde helt lokalt. Området med regn og byger kommer op over Danmark i to omgange. I første omgang vil byger dannet over Tyskland i løbet af de sene aftentimer nå frem til den sydlige del af Jylland, og herfra kan de bevæge sig videre mod nordøst. Nattens vejr vil mest blive præget af spredte regnbyger, der breder sig mod nord, men lokalt kan bygerne blive kraftigere. Onsdag morgen ventes et mere sammenhængende område med regnbyger at bevæge sig ind over Sydvestjylland, hvorfra det i løbet af formiddagen breder sig videre op over landet. Fra omkring middagstid kan bygerne i den varmere sommerluft intensiveres, så der især i den nordøstlige del af Jylland og i det nordlige og østlige Sjælland kan passere kraftigere byger forbi. De kan fra onsdag middag frem til eftermiddagstimerne stedvis være med torden, og bygerne kan de steder give anledning til større mængder regn på kort tid. Nogle prognoser har helt op til 15 millimeter regn i forbindelse med de kraftigste byger, mens regnvejret kan gå helt uden om Bornholm. Se prognosen for nedbøren det kommende døgn: På trods af lokalt større mængder regn, ventes der på landsplan blot at falde 3-4 millimeter regn indtil sent onsdag eftermiddag. Herefter er der lange udsigter til regn, og der er således stor risiko for, at tørken i Danmark vil fortsætte. Med et tørkeindeks, der tirsdag er på 9,7 på landsplan, vil de forventede mængder nedbør kun kortvarigt sende tørkeindekset ned under 9,5. Allerede på sankthans dag kan det atter være oppe på det nuværende niveau, og med udsigt til en tør weekend kan det søndag allerede igen nærme sig 10. Lige nu fordamper der en til to millimeter vand i døgnet fra jordens vandmagasiner. Tørkeindekset er et udtryk for, hvor meget vand, der er til rådighed i jordens vandmagasiner, og et tørkeindeks på tirsdagens 9,7 svarer til, der mangler 97 millimeter regn, før jordens vandmagasiner er helt fyldte.",Regnvejr på vej: Lokalt kan der komme kraftige tordenbyger ,Anders Brandt,2023-06-20 16:27:00+00:00,https://www.dr.dk/nyheder/vejret/regnvejr-paa-vej-lokalt-kan-der-komme-kraftige-tordenbyger,Vejret,398,evening,46.534666472047874,1,0,0,42.333333333333336
"Man kan kun være stolt på Cecilie Uttrup Ludwig og Danmarks vegne efter søndagens VM-bronze i linjeløb. Det mener Trine Schmidt, der er ekspertkommentator hos Discovery Plus, som så med, da den danske cykelrytter sled sig over målstregen i Skotland. - Det er helt fantastisk, at Cecilie Uttrup Ludwig og kvinderne formår at tage en medalje hjem til Danmark. Hun viser det niveau, vi ved, hun har, siger Trine Schmidt. Den 27-årige FDJ-Suez-rytter var tæt på sølvet, men blev slået på målstregen af Demi Vollering. Det skal hun dog ikke dvæle ved, understreger Discoverys ekspertkommentator. Cecilie Uttrup Ludwig cyklede nemlig mere end blot personlig succes hjem til Danmark. - Det er kæmpe, kæmpestort. Ét er, at det er stort for Cecilie og Danmark, men noget andet er, at hun fortsætter bølgen, som også blev hjulpet på vej af Emma Norsgaards etapesejr i Tour de France denne sommer og Amalie Didriksens VM-sølv i omnium, siger hun. Søndagens resultat er med andre ord et vigtigt skridt i retningen mod bedre forhold for de kvindelige cykelryttere, mener Trine Schmidt. - Det er vigtigt, at rytterne bliver ved med at markere sig, så danskerne og de unge piger kan se resultaterne og skynde sig ud på cyklerne, siger hun. - Dermed får vi skabt en fødekæde af talenter og bredere kvindeelite, som de senere par år er vokset. Og her kan Cecilie Uttrup Ludwig meget vel komme til at spille en hovedrolle. Hun er en af Danmarks største kvindelige stjerner på en cykel, selvom denne sæson langt fra har været hendes bedste. Men dagens VM-medalje kan få storformen til at trille igen, forklarer Trine Schmidt. - Det er tungt, når du har en tørke i forhold til personlig succes, for det øger ikke ligefrem troen på dig selv. Cecilie har sikkert hele tiden haft selvtillid, men denne VM-medalje er sindssyg vigtig og gør noget ekstra for hendes mentalitet, siger hun. Cecilie Uttrup Ludwig beviste, at hun kunne køre med i verdenseliten, selvom hun ikke kunne følge med verdensmesteren Lotte Kopecky, da belgieren stak af kort før mål. - Hun blev slået af en af verdens bedste cykelryttere. Lotte Kopecky har været enestående hele året, så det er ingen skam at blive slået af hende, forklarer Trine Schmidt. - Cecilie gjorde det rigtige, selvom hun ikke kunne slå Lotte Kopecky eller Demi Vollering (VM-sølvvinder, red.). Hun skaber selv sin tredjeplads, og det var meget fortjent.",'Sindssygt vigtig' VM-medalje fortsætter cykelbølgen af dansk succes,Philip Selmann,2023-08-13 19:18:00+00:00,https://www.dr.dk/sporten/cykling/sindssygt-vigtig-vm-medalje-fortsaetter-cykelboelgen-af-dansk-succes,Sport,400,evening,39.629296324406376,1,0,0,53.44444444444444
"Det kan sætte produktionen af nye film og tv-serier i stå. Det kan give premierer uden skuespillere på den røde løber. Og det kan blive den første samlede strejke mellem manuskriptforfattere og skuespillere i Hollywood i 60 år. Intet mindre end 160.000 skuespillere - inklusiv nogle af de største Hollywood-stjerner - kan være på vej i strejke. Det skriver en række internationale medier - heriblandt britiske The Guardian. Skuespillernes fagforbund, SAG-AFTRA, og de amerikanske film- og tv-studiers sammenslutning, AMPTP, har ikke kunnet blive enige om en ny aftale for skuespillerne. Derfor skal skuespillerforbundets bestyrelse torsdag morgen amerikansk tid - eftermiddag dansk tid - beslutte, om skuespillerne skal strejke. Skuespilleren Matt Damon er en af dem, der har reageret på udsigterne til strejken. - Alle håber, at det ikke vil ske, men vi skal arbejde under kontrakter, som er fair, siger han til nyhedsbureauet AP. Der er allerede massive arbejdsnedlæggelser i Hollywood, fordi manuskriptforfattere har strejket de seneste to måneder. Ligesom skuespillerne kræver manuskriptforfatterne bedre arbejdsvilkår og rettighedsbetaling, efter at streaming har gjort sit indtog og ændret hele film- og tv-branchen. Det er allerede to uger siden, at skuespillernes aftale med AMPTP udløb, men i første omgang blev den forlænget til og med onsdag i denne uge. Ifølge Los Angeles Times har 98 procent af fagforeningens medlemmer stemt for, at fagforeningsledelsen kunne igangsætte en strejke, hvis ikke den nåede en aftale, skriver Ritzau. Tidligere i forløbet har over 300 skuespillere underskrevet et brev til forbundet, hvor de opfordrede til at strejke fremfor at indgå en aftale med studierne, der ikke imødekommer skuespillernes krav. Blandt underskriverne var prominente navne som Meryl Streep, Jennifer Lawrence og Ben Stiller, skriver mediet Rolling Stone. Skuespillerne forlanger ifølge mediet blandt andet forbedringer på spørgsmål om blandt andet honorarer, der er tilpasset en virkelighed med streaming, minimumsløn, sundhedsforsikring og pension. Blandt andet sundhedsforsikring er et af de emner, Matt Damon lægger vægt på i sit korte interview med AP. - Hvis vi kommer til at strejke, er det, vi strejker for, utroligt vigtigt. Vi er nødt til at beskytte de mennesker, som er lige på kanten, siger han og henviser til, at ikke alle tjener nok til at opfylde kravene til at have ret til sundhedsforsikring. Skuespillernes forbund kalder i en udtalelse AMPTP's tilgang til forhandlinger af centrale områder for både ""fornærmende"" og ""respektløse"". - Selskaberne har afvist at gå meningsfuldt ind i nogle emner og helt afvist os på andre områder, skriver forbundet.",Superstjerner som Meryl Streep og Matt Damon kan være på vej i strejke sammen med 160.000 andre skuespillere,Marie Lagoni Pedersen,2023-07-13 14:36:00+00:00,https://www.dr.dk/nyheder/kultur/superstjerner-som-meryl-streep-og-matt-damon-kan-vaere-paa-vej-i-strejke-sammen-med,Underholdning,407,day,48.25750111957008,1,1,0,25.289473684210527
"Det regner og blæser stadig i store dele af landet, men i løbet af mandagen vil regnen aftage i styrke, og mange steder vil det også begynde at holde tørt. Det fortæller DR's vejrvært Louise Gade. - For en stund vil vinden også aftage lidt i styrke for så at spille med musklerne igen i aften. Især natten til tirsdag og tirsdag ser meget blæsende ud med vindstød af stormstyrke mange steder, siger hun. Hun fortæller, at det er ret udsædvanligt med så kraftig blæst i august. Derfor bør man passe på, hvis man begiver sig udenfor. - Vindstød af stormstyrke kan sende løse genstande ud på en pludselig flyvetur, og fordi jorden er så gennemfugtig efter den våde juli, vælter træerne nemmere. DMI har varslet kraftig regn og vindstød af stormstyrke for hele landet, med undtagelse af den sydlige del af Jylland og på Fyn, hvor prognoserne spår knap så voldsom vind. - Her forventer vi ”kun” frisk vind til kuling fra vest og nordvest, ved vestvendte kyster stedvis op til hård kuling, og der er risiko for vindstød af stormstyrke, siger Louise Gade. Og det er et langvarigt blæsevejr, vi går i møde. Vinden aftager først for alvor sent tirsdag og natten til onsdag. Årsagen til det voldsomme sommervejr skal vi finde i et lavtryk, der lige nu ligger øst for Bornholm. - Det bevæger sig langsomt mod nordvest i ugens løb og vil fyldes op, hvorefter vejret også gradvist vil mildnes, siger Louise Gade. Ud over blæst vil tirsdagen også byde på regn og byger. Regnen tiltager i løbet af onsdagen, men til gengæld aftager vinden en smule. Her lyder prognosen på en frisk vind til kuling omkring vest, ved kysterne stedvis op til hård kuling og først på dagen med vindstød af stormende kuling. Torsdag vender vinden tilbage til et mere behageligt leje med en let til frisk vestenvind, fortæller Louise Gade. Her vil vejret stadig være overskyet og med byger, men ikke helt så mange som onsdag. - Og så kommer lyset for enden af tunnelen: Fredag kommer der huller i skydækket, så solen kan skinne ned mellem kun få byger, vinden bliver let til frisk, og termometeret kan komme op på 22 grader, fortæller hun. - Sådan fortsætter lørdagen i samme spor med byger af og til, men også perioder med tørvejr og plads til solen og op til 22 grader. Du kan få seneste nyt om vejret i vores liveblog.",Lys forude: Vejret klarer op sidst på ugen ,Laura Kirkebæk-Johansson,2023-08-07 12:12:00+00:00,https://www.dr.dk/nyheder/vejret/lys-forude-vejret-klarer-op-sidst-paa-ugen,Vejret,407,day,39.04335465529495,0,1,0,8.0
"Kevin Spacey er blevet frikendt i retten i London, hvor han har været anklaget for ni seksualforbrydelser mod fire mænd. Han er frikendt i alle tilfældene. - Der er meget, jeg skal bearbejde ovenpå det, der er sket i dag, lyder det fra Spacey til pressen foran retten her til eftermiddag. - Jeg er enormt taknemmelig for, at juryen har taget sig tid til omhyggeligt at gennemgå alt bevismateriale og alle fakta, før den traf en beslutning Den 63-årige Kevin Spacey er kendt fra talrige Hollywood film og har hevet Oscars hjem for sine roller i 'American Beauty' fra 1999 og 'The Usual Suspects' fra 1995. Han er muligvis mest kendt for sin hovedrolle i Netflix serien 'House of Cards' fra 2013. Han var kunstnerisk leder for Old Vic-teatret i London fra 2004 til 2015. Kilde: Reuters Forbrydelserne skulle være sket mellem 2004 og 2013 i Storbritannien, hvor han arbejdede som kunstnerisk leder på Old Vic teatret i London. Det skriver nyhedsbureauet Reuters. Tre ud af de fire anklagere fortæller, at Spacey har befamlet dem aggressivt. Den ene er en taxachauffør, der ifølge nyhedskanalen Sky News siger, at Spacey engang greb ham så hårdt i skridtet, mens han kørte bil, at han nær var kørt af vejen. De var angiveligt på vej til en fest hos sangeren Elton John, der har vidnet i sagen for at fastlægge tidspunktet for festen. Ifølge manden skete det i 2004 eller 2005, men Elton John sagde som vidne, at Spacey kun har deltaget én gang i 2001. Den sidste af de fire siger, at Spacey begik seksuelt overgreb på ham og udførte oralsex på ham, mens han ikke var ved bevidsthed i Spaceys lejlighed. Spacey har hele tiden nægtet sig skyldig i alle anklagerne. Under #MeToo bølgen i 2017 blev Kevin Spacey anklaget af skuespilleren Anthony Rapp for at have gjort seksuelle tilnærmelser mod ham i 1986, da Rapp var 14 år. Efter anklagerne fyrede Netflix Spacey, der var stjernen i streamingtjenestens prisvindende serie 'House of Cards', selvom de var midt i at filme seriens sjette sæson. Dengang forklarede Spacey, at han ikke husker det, der angiveligt skete i 1986. - Hvis jeg optrådte, som han (Anthony Rapp red.) siger, så skylder jeg ham en stor undskyldning for at have udvist, hvad der måtte have været en stærkt upassende, beruset opførsel, skrev Spacey i en erklæring. Spacey blev frikendt for anklagen ved retten i New York i efteråret 2022. Artiklen er opdateret med Kevin Spaceys reaktion ovenpå frikendelsen.",Kevin Spacey frikendt i sag om seksuelle krænkelser,Karen Orris Maschoreck,2023-07-26 16:22:00+00:00,https://www.dr.dk/nyheder/kultur/kevin-spacey-frikendt-i-sag-om-seksuelle-kraenkelser,Underholdning,414,evening,39.52138821630347,0,1,0,45.5
"Spanien har været igennem en storm af interne problemer på holdet før VM begyndte, men nu har de spillet sig i finalen ved slutrunden. I VM-semifinalen mod Sverige dominerede det spanske mandskab opgøret, og ved slutfløjt kunne de strække armene i vejret over en dramatisk 2-1-sejr over de gulklædte. Det var også spanierne, der startede klart bedst. Den første halve time af opgøret sad de rødklædte tungt på opgøret og havde flere store muligheder for at bringe sig i front. Tættest på kom Real Madrid-spilleren Olga Carmona, der efter godt et kvarter klappede til kuglen uden for feltet, men den røg snævert forbi det svenske mål. Spanien fortsatte dominansen resten af halvlegen, men kort før pausen var FC Barcelona-spilleren Fridolina Rolfö tæt på at gøre det onde ved 'La Roja'. Efter en fejlaflevering blev et indlæg sendt ind i feltet, som snød den spanske forsvarskæde, og bagerst dukkede svenskeren op og fik sat en fod på det høje indlæg. En fin afslutning, der var tæt på at udmunde i et føringsmål, men også fine reflekser på stregen af spanske Catalina Coll. I anden halvleg var det en mere lige affære, hvor Sverige fik bedre styr på defensiven og også viste tænder offensivt af og til. Alligevel var det spanierne, der var tættest på først. Efter ihærdige forsøg på at få tilkæmpet sig en chance, fik spanske Alba Maria Redondo Ferrer bolden til sig liggende inde foran målet. Fra den vandrette position forsøgte hun at skrabe bolden over stregen, men den sneg sig snævert forbi stolpen og i sidenettet. Forløsningen kom dog ikke lang tid efter. Med ti minutter igen var teenagesensationen Salma Paralluelo igen på pletten, da hun fik fat i en bold, der dumpede ned for hendes fødder. FC Barcelona-spilleren bankede resolut til kuglen, og så kom 1-0-føringen omsider. Sverige svarede tilbage kort tid efter, da Rebecka Blomqvist fik bolden i fødderne foran målet. Her svigtede hun ikke, da hun sendte bolden i det lange hjørne til gul eufori. Men lige lidt hjalp det for svenskerne, da Olga Carmona i angrebet efter krøllede kuglen i kassen på fremragende vis fra distancen godt hjulpet på vej af overliggeren. Ekstase i den spanske lejr over 2-1-føringen, og denne gang havde Sverige ikke et modsvar. To mål på to minutter og dermed tager Spanien finalepladsen i en dramatisk sejr over de ellers rutinerede svenskere. I finalen møder Spanien vinderen af det andet semifinaleopgør mellem England og Australien. Det opgør spilles onsdag kl. 12.00 og kan høres på DR Lyd.",Drømmemål sender Spanien i VM-finalen i dramatisk opgør mod Sverige,Jacob Møller Nielsen,2023-08-15 12:06:00+00:00,https://www.dr.dk/sporten/fodbold/vm-kvinder/droemmemaal-sender-spanien-i-vm-finalen-i-dramatisk-opgoer-mod-sverige,Sport,417,day,44.702492211838006,1,0,0,56.45454545454545
"Traktorer, varevogne, lastbiler, hestetrailere fyldt med professionelle hestefolk demonstrerer i dag mod stutteriejer John Byrialsen for misrøgt af sine heste flere steder i landet. Det startede i dag klokken 12 med en flere end 100 meter lang kortege rundt om stutteriejerens ejendomme i og omkring Skals med professionelle ryttere, dyrlæger og andre, der lever af og med heste fra hele landet. Dansk Ride-Instruktør Forening/DR-IF har samlet de mange mennesker i dag med initiativ fra tidligere landstræner for pony- og børne springryttere Lars Trier Kjøller og opbakning fra Danmarks bedste dressurrytter Cathrine Laudrup-Dufour. Én af de demonstranter, der er mødt op i dag er Heidi Kjær Larsen, der selv ejer et ridecenter i Hadsten. - Vi bliver selv tjekket for alt muligt, så synes jeg, det er utroligt, det her kan ske. Viborg Kommune, Midt og Vestjyllands Politi og Fødevarestyrelsen har alle været på uanmeldt besøg - men uden at finde noget, der tyder på misrøgt af heste. For Heidi Kjær Larsen betyder det noget, hvad hun har set på de sociale medier. Myndighederne har været på besøg hos ham og har ikke fundet det bevist, at der er foregået vanrøgt, så hvordan kan I være sikre på, at det forholder sig på den måde? - Vi kan ikke stå og udtale os, om politiet har fundet beviser. Men medarbejdere har lagt billeder op. Det kan ikke passe, at de lægger noget forkert op. Der er billeder er vanrøgte og tynde heste. Kritikken af stutteriejeren har kørt siden slutningen af juni, hvor en tidligere medarbejder tog billeder, han mente påviste vanrøgt af heste. Efterfølgende er stutteriejeren blevet politianmeldt af flere kritikere, men altså uden, at myndighederne har konstateret vanrøgt. DR har forsøgt at komme i kontakt med John Byrialsen tidligere i dag, men han er ikke vendt tilbage på vores henvendelser. Til TV Midtvest afviser John Byrialsen at kender til billederne og siger: - Når man har så mange heste, som jeg har, så der er der ikke noget unormalt i, at der er en imellem der er lidt tynd. Han fortæller desuden, at det hele handler om, at han og den tidligere medarbejder gik skævt af hinanden. Han oplyser endvidere, at han selv har politianmeldt medarbejderen. Det er den fjerde demonstration foran John Byrialsens ejendomme. - Vi kan ikke vide med sikkerhed, at der foregår noget ulovligt på John Byrialsens ejendomme, men med de beretningerne vi har fået fra tidligere medarbejdere, og de billeder vi har set, så bliver vi nødt til at vise vores utilfredshed, siger initiativtager til demonstrationen i dag Lars Trier Kjøller.",Rullende demonstration mod stutteriejer for misrøgt af heste,Sarah Breilev Vinther,2023-08-07 14:01:00+00:00,https://www.dr.dk/nyheder/seneste/rullende-demonstration-mod-stutteriejer-misroegt-af-heste,Samfund,425,day,46.90754716981132,0,1,0,58.0
"Et kraftigt regnvejr bevægede sig onsdag morgen og formidag fra syd op over store dele af Jylland. Især i Midt- og Østjylland faldt der på få timer store mængder regn. Mens der stedvis faldt store mængder regn i Jylland, kom der med undtagelse af en kraftig byge i Nordsjælland ikke en dråbe i den østlige halvdel af landet. Flere steder i Jylland var regnen en overgang så kraftig, at der var skybrud. Det kraftigste ramte onsdag morgen Høgild syd for Herning, hvor man stod op til årets hidtil kraftigste skybrud, da der faldt hele 21,5 millimeter regn på 30 minutter. Morgenens skybrud i Høgild overgår de nedbørsintensiteter, der torsdag aften blev målt i forbindelse med et skybrud ved Slagelse. Her faldt de 19,4 millimeter regn på en halv time. Også to andre steder i Midtjylland og i Trekantsområdet har der onsdag morgen været skybrud. I Give faldt der 18,8 millimeter på en halv time, mens der i Fredericia kom 18,0 millimeter regn på 30 minutter. Det betegnes som skybrud, når der falder over 15 millimeter på en halv time. Steder med skybrud Høgild (ved Herning): 21,5 mm/30 min. Give: 18,8 mm/30 min. Fredericia: 18,0 mm/30 min. Største nedbørsmængder i alt Billund: 31,5 mm Høgild: 28,8 mm Give: 26,4 mm Egtved: 24,6 mm Kilde: DMI/SVK Flere steder i den centrale og østlige del af Jylland faldt der frem til onsdag formiddag over 10 millimeter i forbindelse med regnvejret. Lokalt gav det udbredte regnvejr endnu større samlede nedbørsmængder. Mest faldt der i Billund, der på to timer fik hele 31,5 millimeter regn. Dermed blev kriteriet for kraftig regn overskredet. Det sker når der falder over 24 millimeter på seks timer. Også i Egtved var der med 24,8 millimeter på få timer kraftig regn. Først på eftermiddagen kom der også en kraftig tordenbyge i Nordsjælland, der stedvis gav nær 20 millimeter regn. På trods af tre steder med skybrud i dele af Jylland og lokalt over 30 millimeter regn, så er der ifølge DMI indtil onsdag klokken 11 blot faldet 4,4 millimeter på landsplan. Øst for Lillebælt mærkede man ikke meget til onsdagens regnvejr. Med undtagelse af Nordsjælland, hvor man blev hjemsøgt af en kraftig tordenbyge, faldt der de fleste steder ingen regn. Dermed er det landsdækkende tørkeindeks stadig højt. Selv med dagens relativt store nedbørsmængder i Jylland og lokalt i Nordsjælland er tørkeindekset onsdag 9,4 på landsplan. Ved et tørkeindeks på 9 eller derover betegnes det som et tørkedøgn. Helt lokalt har onsdagens regnvejr dog bedret tørkesituationen. I Billund kommune, hvor der er faldet mest regn er tørkeindekset nede på 7,6",Kraftigt regnvejr i Jylland gav årets hidtil kraftigste skybrud,Anders Brandt,2023-06-21 07:22:00+00:00,https://www.dr.dk/nyheder/vejret/skybrud-i-jylland-kraftigt-regnvejr-er-paa-vej-op-over-danmark,Vejret,429,morning,40.68308174544255,1,0,0,64.55555555555556
"Blå himmel og sol var torsdag morgen afløst af et helt uvant syn. Flere steder var der skyer på morgenhimlen og nogle steder fik man tilmed enkelte dryp fra byger, der i nattetimerne havde bevæget sig ned over landet fra Sverige. På dele af Sjælland og på Bornholm stod man op til den første regn, der er faldet over Danmark i to uger. De lokale byger gav dog ikke nedbørsmængder, der kan ændre på tørkesituationen. Indtil torsdag morgen har bygerne givet mest regn i Græsted i Nordsjælland, hvor der er faldet 0,5 millimeter, mens Mulstrup ved Ringsted har fået 0,4 millimeter. Flere andre steder er der også faldet lidt regn. Resten af dagen kan der fortsat falde enkelte lokale byger, der er dannet i forbindelse med den varmere og mere fugtige luft, der er ved at trænge ind over Danmark - og som giver os betydeligt varmere vejr de kommende dage. Bygerne bevæger sig ned over Danmark fra nordøst, og kan senere på dagen også give lidt regn i dele af Jylland og på Fyn. Man skal dog ikke sætte næsen op efter store mængde regn. Prognoserne har blot op til en millimeter nedbør, de steder i landet, der ventes at falde mest. Torsdagens regn er den første, der er faldet noget sted i Danmark siden lette byger 1. juni gav lidt over en millimeter regn på det østlige Bornholm. Alle øvrige steder, der har fået regn, er det første gang, der er faldet nedbør siden 23. maj, hvor et mere udbredt regnvejr ramte store dele af landet. På landsplan er der ifølge DMI ikke registreret nedbør, der kan få landstallet op over 0 millimeter siden regnvejret i maj. Det er til og med onsdag hele 22 dage i træk uden, der er registeret nedbør på landplan. De sparsomme nedbørsmængder, der torsdag morgen kun er faldet helt lokalt, kan vise sig ikke at være nok til at landstallet når over det store runde nul. Indtil torsdag morgen er torsdagens nedbør på landsplan ifølge DMI fortsat opgjort til 0 millimeter nedbør. Frem til og med weekenden er der fortsat mulighed for byger. I nat kan der falde lidt regn i den sydøstlige del af landet, mens der både fredag og lørdag kan opstå lokale byger flere steder. Især lørdag kan bygerne stedvis blive kraftige, og de kan lokalt også være med torden. På trods af bygerne vil tørkesituationen på landsplan ikke ændres betydeligt. Tørkeindekset er fortsat på 10, og der skal falde mindst 10-15 millimeter regn på landsplan før vi kommer under 9 på tørkeindekset. Det betegnes af DMI som et tørkedøgn, når tørkeindekset er 9 eller derover.",For første gang i 14 dage: Der falder nu regn over Danmark,Anders Brandt,2023-06-15 08:06:00+00:00,https://www.dr.dk/nyheder/vejret/foerste-gang-i-14-dage-der-falder-nu-regn-over-danmark,Vejret,437,morning,36.287110858010635,1,0,0,20.333333333333336
"Cecilie Uttrup Ludwig realiserede sine drømme i Glasgow. Søndage eftermiddag kørte den danske cykelstjerne sig således til VM-bronze i kvindernes landevejscykling, som var det erklærede mål. Hun rakte ud efter guldet, da hun med få kilometer til mål forsøgte sig med et angreb, men hun kunne ikke følge med Lotte Kopecky fra Belgien, som viste sig stærkest af alle og blev verdensmester. Lotte Kopecky, Belgien Demi Vollering, Holland Cecilie Uttrup Ludwig, Danmark På de sidste kilometer kæmpede den 27-årige Cecilie Uttrup Ludwig for at holde fast i den potentielle sølvmedalje, men på målstregen blev hun overhalet af Hollands Demi Vollering. Det ændrer dog ikke på, at danskeren er godt tilfreds. - Det er bare fedt at få en medalje. Jeg kørte med alt hvad jeg havde, jeg er stolt, sagde hun til TV 2 Sport. - Jeg så godt, hun (Demi Vollering, red.) kom bagfra, men jeg havde syre op til øjne. Ja, det er noget pis at blive overhalet til sidst, men jeg kørte med alt, hvad jeg havde. Det var virkelig hårdt. Jeg har brug for en lang ferie. Bronzen til Cecilie Uttrup Ludwig, er den første danske VM-medalje siden 2017, da Amalie Dideriksen blev nummer tre. Herunder kan du se og høre Cecilie Uttrup Ludwig sætte ord på sin bronzemedalje. Cecilie Uttrup Ludwig fik dermed sat et flot punktum for sin egen indsats, hvor hun selv forsøgte at skabe overraskelsen i en flot finale. Anderledes uheldigt gik det landskvinden Emma Norsgaard Bjerg, som ikke fuldførte VM-løbet. Med omkring 90 kilometer til målstregen styrtede hun og var efterfølgende i store smerter. Den 24-årige cykelrytter tog sig til skulderen og måtte udgå. Dermed fik Emma Norsgaard Bjerg ikke mulighed for at vise, hvorvidt hun kunne forstætte sin opadgående formkurve. I sommerens Tour de France Femmes vandt hun en etape, og tidligere på ugen blev hun nummer 16. ved VM i enkeltstart. Dermed var det op til Cecilie Uttrup Ludwig, hvis det skulle blive til dansk metal i Skotland. Mod slutningen sad hun sammen med syv af feltets stærkeste ryttere - blandt andre vinderen Lotte Kopecky samt Hollands Demi Vollering og Annemiek van Vleuten. Sidstnævnte, verdensmesteren fra sidste år, punkterede med 15 kilometer igen og var derfor ikke med i medaljekampen. Det var Cecilie Uttrup Ludwig derimod, og hun forsøgte at gå efter den øverste plads på podiet. Men forhåndsfavoritten Lotte Kopecky overkom danskerens angreb og kørte først i mål. Hun var selvsagt godt tilfreds. -Det er en drøm, der går i opfyldelse. Jeg håber, jeg kommer til at køre godt i regnbuetrøjen, siger belgieren i sit vinderinterview med tårer i øjenene, sagde hun i det efterfølgende interview.",Cecilie Uttrup Ludwig kæmper sig til VM-bronze i cykling,Philip Selmann,2023-08-13 17:26:00+00:00,https://www.dr.dk/sporten/cykling/cecilie-uttrup-ludwig-kaemper-sig-til-vm-bronze-i-cykling,Sport,438,evening,39.03605015673981,1,0,0,30.0
"Den langvarige tørke over Danmark blev nogle steder i landet afløst af kraftige regn- og tordenbyger, der blev dannet i sommervarmen. På Sjælland fik man årets hidtil kraftigste skybrud, da en kraftig tordenbyge med store mængder regn og hagl passerede hen over den vestlige del af Sjælland. I Slagelse faldt der 19,4 millimeter regn på en halv time under den kraftige tordenbyge. Dermed var regnvejret så kraftigt, at grænsen for skybrud blev overskredet. Det betegnes som skybrud, når der falder over 15 millimeter nedbør på 30 minutter. De store mængder regn og hagl faldt på usædvanlig kort tid. I Slagelse blev der kun registreret nedbør i 22 minutter, og da nedbøren var kraftigst faldt der hele 15 millimeter på 10 minutter. Også ved Næstved blev der målt store mængder regn. Her blev der yderligere to steder registreret skybrud, og i alt faldt der under fredagens kraftige regnvejr 28,2 millimeter regn i Næstved, der blev dagens mest nedbørrige sted. Det er blot anden gang i dette foreløbigt knastørre år, der er skybrud i Danmark. Senest skete det i Rangstrup i Sønderjylland, hvor der midt i maj faldt 17,4 millimeter på en halv time. Fredagens kraftige tordenbyger gav ifølge data fra Norsk Meteorolgisk Institut mere end 10.000 lyn over Danmark i løbet af dagen. Mere end 7.000 blev registreret over Sjælland. Der faldt også regn andre steder i landet. I den vestlige og sydlige del af Jylland opstod der fredag eftermiddag regn- og tordenbyger, som gav skybrudsagtig regn. I Ribe faldt der 16 millimeter regn, mens de kraftige byger i Holsted gav 10 millimeter. De lokalt store mængder regn gik dog uden om de fleste landsdele, så store dele af landet ikke fik en dråbe. Dagens regn har således blot fået DMI's tørkeindeks til at falde fra 10 til 9,9 på landsplan. Det var varm og lummer sommerluft, der gav de kraftige regn- og tordenbyger. Fredagen blev således også årets hidtil varmeste dage, da termometeret i Mejrup ved Holstebro viste 27,9 grader. Dagens høje temperaturer betyder også, at en større del af landet nu har varmebølge. Både i store dele af Jylland og på dele af Sjælland er kriteriet for varmebølge brudt. Det betegnes som varmebølge, når tre dages gennemsnit af dagens højeste temperatur er over 25 grader. Ligesom det var tilfældet fredag, kan der lørdag atter dannes regn- og tordenbyger. Igen er det Sjælland samt den vestlige og sydlige del af Jylland, der står for skud, når der i sommervarmen dannes kraftige byger. De kan igen være med torden - og lokalt kan bygerne igen give så store nedbørsmængder på så kort tid, at der er risko for skybrud.",Årets hidtil kraftigste skybrud har ramt Sjælland,Anders Brandt,2023-06-16 21:24:00+00:00,https://www.dr.dk/nyheder/vejret/aarets-hidtil-kraftigste-skybrud-har-ramt-sjaelland,Vejret,438,evening,40.38723916532905,1,0,0,49.857142857142854
"I den silende regn troppede otte ungdomspartier i dag op på Christiansborg Slotsplads for at vise deres utilfredshed med regeringens plan om at forbyde koranafbrændinger foran ambassader. Det var ungdomspartier, som Nye Borgerliges Ungdom, fra den yderste højrefløj til SF Ungdom på venstrefløjen, der i dag dannede fælles front for ytringsfriheden. Og så var to af regeringens ungdomspartier også med i demonstrationen. Hos Danmarks Socialdemokratiske Ungdom er forbundsformand Katrine Evelyn Jensen nemlig uenig i regeringens, og dermed moderpartiets, forslag om, at koranafbrænding skal være forbudt. - Jeg håber, vi kan sende et stærkt signal til Socialdemokratiet og resten af befolkningen om, at unge mennesker i hvert fald er meget uenige i det her. - Og så håber jeg, vi kan sende et signal internt om: 'Tænk jer nu lige om, genovervej det en ekstra gang, tag lige diskussionen en gang mere', fordi så snart man har indskrænket en frihedsrettighed, så er det svært at brede den ud igen, siger hun. Maria Ladegaard, landsformand for Venstres Ungdom, bakker heller ikke op om regeringens forslag om at forbyde koranafbrændinger. - Vi har valgt at stå vagt om ytringsfriheden. Det er der, for mig at se, noget helt smukt over, at alle de politiske ungdomsorganisationer går sammen og siger fra, når dem herinde (på Christiansborg, red.) ikke kan finde ud af at stå vagt om noget så vigtigt som vores ytringsfrihed. - Bare fordi man er voksen, så har man ikke ret – og det er det her et meget godt eksempel på, siger hun med henvisning til at Venstre er for et forbud. Unge Moderater er det eneste ungdomsparti fra regeringen, der ikke mødte op til demonstrationen. De har nemlig slet ikke taget stilling til, hvad de mener endnu, selvom debatten om koranafbrændinger har kørt siden regeringens udmelding den 30. juli. Selvom ungdomspartierne er imod koranafbrændingsforbuddet, så er det ikke fordi, de synes, det er en god idé at brænde den hellige bog af. - Det er noget svineri. Vi mødes for ytringsfriheden, vi mødes imod et forbud, vi mødes på ingen måde for at brænde koraner af eller være provokerende. Det er ulødigt og det er tumpet. Men noget må godt være dumt uden at være ulovligt, siger Maria Ladegaard fra Venstres Ungdom. Også forbundsformand for Danmarks Socialdemokratiske Ungdom, Katrine Evelyn Jensen, er imod koranafbrændernes budskab - men kæmper for deres ret til at bruge ytringsfriheden. Det bliver testet, da en mand pludselig dukker op bag hende med en brændende koran. Se det i klippet herunder: Ungdomspartierne SF Ungdom, Radikal Ungdom, Konservativ Ungdom, Liberal Alliances Ungdom, Dansk Folkepartis Ungdom og Nye Borgerliges Ungdom var også med til demonstrationen i dag.",Ungdomspartier i fælles demo: Uenig i moderpartiers koran-linje,Jeppe Ørregaard,2023-08-07 20:48:00+00:00,https://www.dr.dk/nyheder/politik/ungdomspartier-i-faelles-demo-uenig-i-moderpartiers-koran-linje,Politik,439,evening,41.16414141414141,1,0,0,31.22222222222222
"Udsigterne til hvad der skulle have været et nationalt uvejr søndag, er stilnet en del af. Nu er det hovedsageligt Bornholm, som skal håndtere store mængder regn. DMI varsler om farligt vejr på Bornholm med lokale skybrud. Bornholms Politi har orienteret Falck og militæret og opfordrer bornholmerne til at sørge for, at kloakker og afløb er fri, og at vinduer og døre holdes lukkede. Resten af Danmark bliver ikke lige så hårdt ramt i forhold til regn, men hele landet skal indstille sig på en del blæst mandag. Gul advarsel Konsekvenser for samfundet, visse risici for offentligheden. Orange advarsel Alvorlige konsekvenser for samfundet, fare for offentligheden. Rød alarm Meget alvorlige konsekvenser for samfundet, stor fare for offentligheden. Her er der udsigt til hård vind til hård kuling med risiko for vindstød af stormstyrke. Ved kysterne lokalt op til stormende kuling, og der er risiko for vindstød af stormstyrke, i Nordjylland måske op til stærk storm, skriver DMI. - Det er især Bornholm, der får regnen. Det meste af landet står efterhånden for skud i forhold til vinden, siger meteorolog ved DR Thomas Kaa Mørk. På Bornholm regner han med, der vil falde 30-50 millimeter regn frem til mandag aften. I resten af landet vil det være skyet med enkelte byger. Vores nabolande Norge og Sverige ser dog ikke ud til at slippe med ""enkelte byger"". Det svenske meteorologiske institut, SMHI, har udsendt et såkaldt rødt varsel fra midnat, skriver SVT. Rød advarsel betyder, at der kan være ""stor fare for offentligheden"" og ""meget alvorlige konsekvenser for samfundet"". Ligeledes har Norge også udsigt til ""ekstreme nedbørsmængder"" fra mandag. Der forventes 80-100 millimeter på lidt mere end 24 timer. Det svarer til al den regn, der normalt falder en hel august måned i Danmark, forklarer Thomas Kaa Mørk. Der falder normalt 82 millimeter regn i august i Danmark. Norge har så bare udsigt til at få al den regn (eller 20 millimeter mere) på et døgns tid. - Så det er ekstremt i det indre af den østlige del af landet, siger vagthavende meteorolog Håkon Mjelstad fra Meteorologisk Institut i Norge til det norske medie NRK. Norges vandvejs- og energidirektorat (NVE) forventer, at der kan komme flere jordskred i landet. Generelt er voldsomme regnmængder på kort tid et større problem i kuperet terræn, som der er i Norge, forklarer DR's Thomas Kaa Mørk. - Det skråner så meget i Norge, at al vandet kan løbe ned i dalene eller samle sig i vandløb eller i elvene og give forhøjet vandstand. I Danmark vil regnen bare blive bredt ud på markerne. Derfor er det relativt uheldigt, at det voldsomme regnvejr har retning mod vores nordiske nabolande, mener han.",Regnvejr styrer uden om store dele af Danmark - sætter kurs mod Norge og Sverige,Mathilde Bugge,2023-08-06 16:54:00+00:00,https://www.dr.dk/nyheder/vejret/regnvejr-styrer-uden-om-store-dele-af-danmark-saetter-kurs-mod-norge-og-sverige,Vejret,445,evening,39.93780096308186,0,1,0,35.42857142857143
"Den verdenskendte filmfestival i Cannes ved den franske riviera åbner endnu engang midt i en debat om MeToo. I sidste uge var den franske skuespiller Adèle Haenel ude med riven over for den samlede franske filmbranche. I et åbent brev beskyldte hun branchen for at holde hånden over seksuelt krænkende mænd og skrev, at både branchen og festivalen i Cannes ""er klar til at gøre alt for at forsvare deres voldtægts-chefer"". Brevet har op til åbningen i dag fået festivalens chef, Thierry Frémaux, til at kalde påstanden for vrøvl. - Sikkert på grund af yderliggående årsager kommer hun med disse påstande om Cannes, som naturligvis er falske, lød det ifølge Associated Press på et pressemøde inden festivalens begyndelse. I 2019 beskyldte Adèle Haenel den franske instruktør Christophe Ruggia for seksuel chikane, siden hun var 12 år. Ruggia selv afviser det dog. Siden har Adèle Haenel været en af de kvinder i den franske filmbranche, der har markeret sig mest i MeToo-bevægelsen. I 2020 forlod hun den franske César-prisuddeling, hvor hovedsageligt fransk film hyldes i et prisshow, fordi Roman Polanski fik prisen som bedste instruktør. Det skete med ordene: ""Det er en skændsel."" Den fransk-polske Polanski er flygtet fra USA for at undgå en straf i en sag om en 13-årig pige i 1977, som han selv har indrømmet, at han har haft sex med. Han mener dog ikke, at der var tale om voldtægt. Adèle Haenel fortalte i 2022, at hun ville forlade skuespillerfaget, fordi hun ikke ville være en del af det længere og mente, at branchen forsvarede kapitalister, patriarkatet, racister og sexister. Inden hun droppede skuespillerkarrieren, deltog hun i 2019 i festivalen med filmen 'Portræt af en kvinde i flammer'. Det påpegede festivalchefen under pressemødet i går, og han satte samtidig spørgsmålstegn ved hendes bevæggrunde. - Hvis det var din overbevisning, så ville du jo ikke have været der, lød det blandt andet fra Thierry Frémaux. Festivalen i palmebyen ved Middelhavet har flere gange været genstand for kritik i forhold til MeToo og kvinders repræsentation. Flere af de krænkelsessager, der har været fremme om den amerikanske filmmand Harvey Weinstein, skulle angiveligt være foregået i den franske luksusbadeby. Desuden har festivalen tradition for at have færre kvinder på filmprogrammet end andre, og kun to kvinder har indtil nu modtaget hovedprisen, De Gyldne Palmer. Det fik i 2018 en række kvinder til at demonstrere på festivalens røde løber. Presset fik Frémaux til at sige, at i en situation, hvor festivalen skal vælge mellem to lige gode film til programmet, der henholdsvis er instrueret af en kvinde og en mand, så vil man vælge den, som kvinden har instrueret. Filmfestivalen i Cannes foregår fra i dag og frem til 27. maj.",Åbent brev fra fransk skuespiller trækker endnu engang MeToo med på Cannes' røde løber,Silas Bay Nielsen,2023-05-16 08:36:00+00:00,https://www.dr.dk/nyheder/kultur/aabent-brev-fra-fransk-skuespiller-traekker-endnu-engang-metoo-med-paa-cannes-roede,Underholdning,450,morning,45.081965639696705,1,0,0,28.285714285714285
"Mens statsminister Mette Frederiksen (S) afviser enhver snak om, at regeringens planer om at forbyde afbrændingen af koranen foran udenlandske ambassader i Danmark er en begrænsning af ytringsfriheden, ser hendes regeringsmakker, vicestatsminister og Venstreformand Jakob Ellemann-Jensen anderledes på sagen. Det fremgår af et interview med Jakob Ellemann i DRs nyhedspodcast, Genstart. Her bliver Jakob Ellemann-Jensen spurgt om, hvorvidt regeringen begrænser ytringsfriheden ved at lave et juridisk indgreb, som gør det ulovligt at brænde koranen af. - Jamen, det gør man muligvis, svarer Jakob Ellemann-Jensen. Statsminister Mette Frederiksen har ellers netop afvist, at der er tale om en begrænsning af ytringsfriheden. - Jeg anser det ikke som en begrænsning af ytringsfriheden, at du ikke kan brænde andres bøger, sagde Mette Frederiksen forleden i et interview med Weekendavisen. Netop spørgsmålet om, hvorvidt regeringen begrænser ytringsfriheden ved at forbyde koran-afbrænding, har været et centralt omdrejningspunkt i debatten de seneste uger. I interviewet med Genstart medgiver Jakob Ellemann-Jensen også, at det at brænde koranen af, kan betragtes som en 'ytring'. - Jeg anerkender hermed, at det er en ytring. Jeg tror ikke, at det er det, der er det vigtigste for borgerne i det her land. Jeg tror, at det vigtigste er, om det er tilladt, eller om det ikke er tilladt. Og om der sidder nogle ansvarlige mennesker på Christiansborg og i regeringen, som siger: Vi bliver nødt til at se på, hvordan Danmark bliver opfattet i verden, siger Jakob Ellemann-Jensen. Han kalder det for en 'ualmindelig tåbelig ytring' og 'afskyeligt' at brænde koranen af. - Folk, der brænder bøger, indskrænker i bund og grund også ytringsfriheden for dem, som skriver og læser bøger. Man skal læse bøger - man skal ikke brænde dem. Jeg synes, det rigtige er, at man forhindrer de her fuldstændig meningsløse provokationer, siger Jakob Ellemann-Jensen og tilføjer, at man i forhold til dansk lovgiving heller ikke må komme med ærekrænkelser, injurier og majestætsfornærmelser. - Det er indskrænkninger af ytringsfriheden, og det er der nogen, der givetvis synes er fuldstændig frygteligt, siger Ellemann. Siden udenrigsminister Lars Løkke Rasmussen (M) for to uger siden bekendtgjorde, at regeringen nu vil finde et juridisk værktøj til at forhindre koranafbrændinger foran udenlandske ambassader i Danmark, er kritikken væltet ned over regeringen. Modstanden har forenet oppositionen, hvor syv partier er gået til angreb på regeringens planer om et afbrændingsforbud: SF, Danmarksdemokraterne, Liberal Alliance, Konservative, Enhedslisten, Dansk Folkeparti og Nye Borgerlige. De syv partier har tilsammen 72 mandater i Folketinget. - Vi håber jo at kunne gøre regeringen opmærksom på, at de står ret alene med det synspunkt, at vi skal indskrænke vores frihedsrettigheder af hensyn til nogle religiøse dogmer, lød det fra Nye Borgerliges formand, Pernille Vermund. Regeringens lovforslag ventes klar i løbet af efteråret.",Jakob Ellemann om regeringens koran-forslag: Det begrænser ’muligvis’ ytringsfriheden,Morten Henriksen,2023-08-14 09:30:00+00:00,https://www.dr.dk/nyheder/politik/jakob-ellemann-om-regeringens-koran-forslag-det-begraenser-muligvis-ytringsfriheden,Politik,451,day,52.20731707317073,1,0,0,70.0
"2.114 containere med tonsvis af varer på et skib har ligget stille i snart halvandet år i havnen i Odesa. For da Rusland invaderede Ukraine sidste år, lukkede krigsskibe ned for den transport, der normalt foregår gennem landets havne på sortehavskysten. Sidste år lykkedes det FN at forhandle en aftale om at skibe korn ud af havnen, men Rusland trak sig ud af aftalen i sidste måned og har truet med angribe alle skibe, der sejler ud af havnen. Men i sidste uge annoncerede den ukrainske flåde en ""humanitær korridor"" for at frigive de fragtskibe, der har været fanget, siden krigen brød ud. Nu er første skib på vej igennem korridoren i Sortehavet, hvor søminer også kan udgøre en trussel. - Et første fartøj har brugt den midlertidige korridor for handelsskibe, skriver vicepremierminister Oleksandr Kubrakov på Facebook og tilføjer, at målet er Bosporus-strædet. Data fra sitet Marine Traffic, der overvåger skibstrafik, viser, at skibet er på vej mod havnen Ambarli i Istanbul, hvor det efter planen skal ankomme torsdag formiddag. Den russiske regering har ikke givet nogen meldinger om, hvorvidt man vil respektere korridoren. Det har skabt bekymring i shippingbranchen og hos forsikringsselskaber, skriver nyhedsbureauet Reuters. - Jeg tror, at det her kan vise sig at være en særlig sag, når man ser på det nordvestlige Sortehav, siger John Stawpert til nyhedsbureauet, AP. Han er senior manager hos International Chamber of Shipping (ICS). - Jeg tror, at det faktum, at skibet sejlet under flag fra Hong Kong, har haft en betydning for udviklingen. Kina har åbenlyst betydelig indflydelse på Rusland, som ikke har lyst til at udføre den type operation, som vi så tidligere på ugen, siger han. Søndag oplyste Rusland, at et af dets patruljeskibe havde skudt varselsskud med automatiske våben mod et fartøj i det sydvestlige Sortehav. Skibet sejler under flag fra stillehavsstaten Palau, og kaptajnen stoppede ikke, da russerne ville inspicere skibet, skrev det russiske forsvarsministerium. Den amerikanske regering har tidligere advaret om, at det russiske militær kan finde på at angribe civile skibe i Sortehavet. Det skriver Bloomberg. Men John Stawpert fra International Chamber of Shipping (ICS) er ikke bekymret for, at situationen bliver forværret for hans branche. - Vi er vant til sikkerhedsrisici og trusler. Vi ved, hvordan man vurderer og afbøder de trusler, siger han. Containerskibet forlod Odesa kun timer efter, at ukrainske kornlagre igen blev ramt af russiske angreb. Landbrug er en stor del af den ukrainske økonomi, som er blevet hårdt ramt af krigen. Ukrainsk hvede, byg og solsikkeolie blev før krigen skibet ud fra havne ved Sortehavet. Angrebet er det seneste i en række de seneste uger, hvor Rusland har rettet sigtekornet mod havnene i Donau-deltaet, som ligger kun få kilometer fra grænsen til Nato-landet, Rumænien.",Containerskib forlader Ukraine på trods af russisk blokade,David Blach Andersen,2023-08-16 21:37:00+00:00,https://www.dr.dk/nyheder/udland/containerskib-forlader-ukraine-paa-trods-af-russisk-blokade,Udland,455,evening,47.65054945054945,1,0,0,70.5
"Forsvarsminister Jakob Ellemann-Jensen varslede i går en uvildig undersøgelse af, hvad der gik galt, da Folketinget blev vildledt med forkerte informationer op til købet af nye våbensystemer fra et israelsk firma. Men sådan en undersøgelse er der slet ikke brug for i første omgang, mener De Konservatives forsvarsordfører, Rasmus Jarlov. I stedet kan Forsvarsministeriet nøjes med at udlevere nogle specifikke dokumenter, mener han. Han vil have udleveret de forskellige versioner, der er lavet af de dokumenter, der i sidste ende blev sendt til Folketinget, og som indeholdt forkerte oplysninger. - Så kan vi se præcis hvem i Forsvarsministeriet, som har skrevet de forkerte formuleringer, der vildledte Folketinget. Vi behøver ikke få navnet på personerne, men vi vil gerne vide, hvor i systemet formuleringerne blev skrevet, så vi har et rigtigt billede af, hvordan fejlene opstod. - Der er meget stor forskel på, om det er formuleringer, der er skrevet i Forsvarets eller Forsvarsministeriets top, eller om det er yngste fuldmægtige, der har misforstået noget, siger han. Den undersøgelse, som Ellemann vil have sat i gang, skal altså undersøge, hvad der gik galt, da Folketinget fik forkerte oplysninger. Folketinget fik blandt andet at vide, at man med meget kort frist skulle sige ja til købet af våben fra det israelske firma Elbit, fordi tilbuddet ellers ville udløbe. Men det var ikke korrekt. Folketinget fik heller ikke korrekte oplysninger om, hvad man havde gjort for at undersøge, om andre virksomheder kunne give bedre tilbud. Det var Jakob Ellemann-Jensen, der gav Folketinget de forkerte oplysninger, men da han i går præsenterede en redegørelse af sagen, fremhævede han selv, at de forkerte oplysninger kom fra hans embedsmænd under ham. Se Ellemann undskylde for at have vildledt Folketinget her: Han pegede blandt andet på misforståelser mellem Forsvarsministeriet og Forsvarsministeriets Materiel- og Indkøbsstyrelse som en af forklaringerne. Nu vil han så have undersøgt, hvor og hvordan det mere præcist er gået galt. Men ifølge Rasmus Jarlov kan det altså gøres lettere end en stor advokatundersøgelse. - Der er primært brug for, at man åbent og ærligt lægger de forskellige versioner frem, så vi kan se, hvem der har forfattet de formuleringer, som vildledte Folketinget. - Det kræver ikke ret meget. Det kræver bare, at man trykker på en knap og printer versionerne ud, for de ligger allerede i ministeriets system. I Socialdemokratiet hilser forsvarsordfører Simon Kollerup hurtige svar velkomment, men det må ikke være på bekostning af grundigheden i en stor undersøgelse, mener han. - Hvis det der viser sig, at man kan få nogle af tingene undersøgt tidligere, så er det kun positivt. Men det må ikke stå i vejen for, at man kommer helt til bunds – også med nogle af de store spørgsmål, som indtil videre står ubesvaret.",Konservative: Drop stor undersøgelse af våbenindkøb - giv os de her dokumenter i stedet,Emil Eller,2023-08-09 21:37:00+00:00,https://www.dr.dk/nyheder/politik/konservative-drop-stor-undersoegelse-af-vaabenindkoeb-giv-os-de-her-dokumenter-i,Politik,455,evening,46.75335233871819,1,0,0,43.769230769230774
"Når eleverne fra i dag og fremover møder ind på Esbjerg Gymnasium, skal de aflevere mobiltelefonerne i et nyopsat reolsystem. Kun i pauserne må eleverne bruge mobilerne. Og det har været nødvendigt, mener rektoren Sune Ahrenkiel. - De kan ikke styre det. Der er mange elever, der kan. Men der er også rigtig, rigtig mange, der ikke kan, siger han. Men det er Ea Sand, elev i 2.g og forkvinde for Esbjerg Gymnasiums elevråd, uenig i. - Jeg kan godt se fra rektors side, at det er en måde at hjælpe os på. For mobilerne er blevet en vane. Men vi får at vide, at der er læring under eget ansvar. Det er det her jo ikke. Det er mistillid til os elever, siger hun. Også på Roskilde Gymnasium skal mobiltelefonerne fremover låses inde. Men her mener Fiona Fryd, der går i 3.g, ikke, at det har en betydning. - Det gør ikke så stor en forskel. Udover i fysik og kemi, hvor vi har fået at vide, at det kan være en god idé at tage billeder af forsøg og lignende - og det bruger vi jo mobilen til, siger hun. Det er ikke kun eleverne i det sydvestjyske og sjællandske, der fremover skal aflevere mobilerne, når de møder ind. For flere gymnasier landet over er begyndt at sætte begrænsninger for brugen af mobiltelefoner. Det fortæller Henrik Nevers, der er formand for foreningen Danske Gymnasier. - Mobilerne forstyrrer undervisningen og påvirker fællesskabet, siger han. På Esbjerg Gymnasium har de indført det efter at have brugt HF-klasserne som forsøgskaniner sidste år. Og det viste så gode resultater, at de har valgt at sprede det til alle gymnasiets elever, fortæller rektor Sune Ahrenkiel. - Det har givet færre forstyrrelser i undervisningen. Og eleverne har fortalt, at det er en lettelse, at de ikke skal have den hele tiden, for mobilen stresser dem, siger han. Men han erkender, at det ikke er alle elever, der har armene i vejret over de nye regler. - Der har allerede været flere forbi mit kontor og sige, at jeg tager deres frihed fra dem, siger han. På HHX på Campus Vejle er eleverne også mødt ind til begrænsninger. Skolen har lejet et mobilhotel, hvor eleverne skal låse telefonerne inde. Det gælder til en start som et forsøg i tre måneder, hvorefter skolen vil evaluere det og beslutte, om mobilerne fortsat skal være låst inde. Og selvom Frida Farah, der går i 2.g, umiddelbart ser det som en ulempe, erkender hun, at det også kan have en positiv effekt. - Fremadrettet kan det have fordele. At vi ligesom fokuserer mere uden, at vi tænker over det, fordi vi ikke har opmærksomheden på mobilen ved siden af én, der ligger og plinger, siger hun.",Gymnasieelever undrer sig over mobilfri undervisning: 'Det er mistillid til os elever',Amanda Flyvbjerg,2023-08-14 15:25:00+00:00,https://www.dr.dk/nyheder/regionale/syd/gymnasieelever-undrer-sig-over-mobilfri-undervisning-det-er-mistillid-til-os,Samfund,457,day,32.368905707978556,0,1,0,45.333333333333336
"- Kraftværket er slet og ret druknet, og vandet løber ukontrolleret forbi her. Sådan beskriver indsatsleder i Innlandet politidistrikt, Merete Hjertø er, den situation, der lige nu udspiller sig ved kraftværket i byen Braskereidfoss, der ligger cirka 160 kilometer nordøst for Oslo. Her har en række tekniske fejl, kombineret med de sidste mange dages massive nedbørsmængder, ført til, at de norske myndigheder overvejer at sprænge hul i dæmningen. Det gør man for at undgå, at en stor del af dæmningen kollapser, og skaber en flodbølge, der vil skylle hen over området ved Braskereidfoss. - En flodbølge vil have en højde på seks til syv meter i starten og aftage derefter. Det vil helt sikkert føre til betydelig skade, men sandsynligvis ikke til tab af menneskeliv, siger Leif Lia, der er professor ved Norges tekniske universitet NTNU. Lidt efter klokken 16.00 har politiets indsatsleder Fredrik Thompson oplyst til flere norske medier, heriblandt VG og NRK, at det ikke er aktuelt at sprænge et hul i dæmningen lige nu. - Vi har set, at en stenfyldsdæmning på vestsiden af dæmningen er blevet værre og værre, og den er ved at bryde sammen, sådan at vandet finder vej gennem stenfyldsdæmningen. Derfor er det lige nu ikke aktuelt at spræningen selve dæmningen. Ifølge Leif Lia er det en række tekniske fejl, der har ført til, at vandet lige nu fosser ind over dæmningen. - Der er sket en fejl, der har betydet, at dæmningen og kraftværket er blevet frakoblet elnettet. Det betyder, at turbinerne automatisk slukker, og en række porte i dæmningen har skullet gå op for at lukke vandet igennem. - Men det automatiske system er fejlet, og portene har ikke åbnet sig, så vandniveauet stiger og stiger, forklarer Leif Lia. Derfor vil man kunne lede vandet gennem dæmningen, hvis man sprænger den ene port. - Det ser ud til, at alle de tre luger, der er, er lukkede. Hvis man åbner bare en lille del, så vil man få en langt mindre flodbølge, end hvis det hele brister, siger Leif Lia. Ifølge Merete Hjertø har man evakueret flere personer omkring kraftværket. Og det har stensikkert ikke været en ligetil beslutning at sprænge dæmningen. Inden man har truffet beslutningen, har man overvejet alternativer, mener Leif Lia. - At sprænge noget i luften er aldrig et første alternativ. Jeg er helt sikker på, at man har forsøgt at finde andre løsninger først. Det kunne for eksempel være at hæve portene manuelt. - Man har beredskabsplaner for det her. Man vil forsøge at hæve portene, først med back-up generator, derefter med en kran, men det kan være svært, fordi portene nu står under vand, fortæller Leif Lia. Opdateret klokken 16.29 med oplysningen om, at man lige nu ikke vil sprænge hul i dæmningen.","Norsk ekspert forventer bølge på 6 til 7 meter, hvis dæmning ikke bliver sprængt",Jakob Slyngborg Trolle,2023-08-09 14:10:00+00:00,https://www.dr.dk/nyheder/udland/norsk-ekspert-forventer-boelge-paa-6-til-7-meter-hvis-daemning-ikke-bliver-spraengt,Udland,458,day,40.398086828550404,1,0,0,42.57142857142857
"Det kan være en god idé at kigge efter svanemærket, når du køber creme, solcreme, make-up eller andre kosmetiske produkter. Så udsætter du nemlig ikke dig selv for parabener. Parabener er en gruppe af stoffer, som bruges som konserveringsmidler i nogle af de kosmetiske produkter, som ikke har svanemærket. Nu tyder det på, at drenge-babyer, som blev udsat for parabener, mens de var i mors mave, har en kortere anogenital afstand. Det vil sige afstanden mellem kønsorgan og anus. Det viser en undersøgelse fra blandt andet Odense Børnekohorte på SDU og Odense Universitetshospital. Afstanden mellem anus og kønsorgan er normalt længere hos drenge end piger. Afstanden kaldes den anogenitale afstand. Forsøg med rotter har vist at han-fostre som udsættes for bestemte stoffer, der påvirker mængden af mandlige kønshormoner, får kortere anogenital afstand. Som voksne rotter, får de dårligere sædkvalitet og mindre testosteron. Kilde: Syddansk Universitet - Hvad det helt præcis har af betydning er usikkert. Men tidligere forskning peger på, at mænd, der har kortere afstand mellem de to, ofte har dårlige sædkvalitet og mindre testosteron i kroppen, siger Tina Kold Jensen. Hun er professor på Farmakologi, Klinisk Farmaci og Miljømedicin ved SDU og forskningsleder i Odense Børnekohorte. - Der er selvfølgelig taget højde for, hvor høje personerne er, og hvad de vejer. For jo større man er, desto længere er den anogenitale afstand også, fortsætter Tina Kold Jensen. I undersøgelsen blev 425 gravide målt for forskellige parabener i deres urin. Ved tre måneders alderen blev alle børn undersøgt og fik målt den anogenitale afstand. De drenge, som var udsat for parabener, havde kortere anogenital afstand end normalt, mens pigerne havde længere end normalt. - De gravide i undersøgelsen havde relativt lave koncentrationer af parabener i deres urin, og derfor havde vi ikke forventet at se en negativ påvirkning af deres børn. Så det var overraskende, siger Tina Kold Jensen. Mens forskning tyder på, at en kort anogenital afstand hos mænd kan betyde dårligere sædkvalitet, er man mere usikker på, hvad en længere afstand kommer til at betyde for kvinder. - Vi følger både drengene og pigerne til de bliver 18 år for at blive klogere på, hvad det her rent faktisk kommer til at betyde for dem senere i livet, siger Tina Kold Jensen. Er du i tvivl om, hvorvidt der er parabener i de kosmetiske produkter eller plejeprodukter, du bruger, så kan du bruge app'en Kemiluppen fra Forbrugerrådet Tænk til at hjælpe dig. - Ellers skal du kigge efter, om der står noget med paraben på varedeklarationen, siger Tina Kold Jensen og fortsætter: - Egentlig er det myndighederne, der skal sørge for, at vi ikke får alle mulige hormonforstyrrende stoffer ind i kroppen. Men som forbruger kan du også gøre noget selv, nemlig at købe svanemærkede produkter, som er anbefalet af Miljøstyrelsen.",Tjek din creme og make-up for parabener: Det kan påvirke din babys fertilitet senere i livet,Allan Nisgaard,2021-05-26 16:16:00+00:00,https://www.dr.dk/nyheder/viden/kroppen/tjek-din-creme-og-make-parabener-det-kan-paavirke-din-babys-fertilitet-senere,Videnskab,464,evening,45.53627705627706,1,0,0,34.64705882352941
"Dagbladet Børsen har accepteret en bøde på 325.000 kroner for at have svindlet med coronahjælp. Det skriver National enhed for Særlig Kriminalitet (NSK) i en pressemeddelelse. Dagbladet har hermed erkendt, at de svindlede med coronahjælpen ved at begrænse salget af annoncer og udskyde eller påvirke annonceindtægter negativt for et beløb på 'ikke under 203.840 kroner i en periode op til den 8. juli 2020'. Konkret opnåede de hermed en højere kompensation for tabte annonceindtægter i forbindelse med Covid-19, end hvad dagbladet reelt var berettiget til. - Denne sag vedrører grænserne for, hvad en virksomhed aktivt må foretage sig med den ene hånd for at påvirke sine indtægter negativt, når virksomheden samtidig med den anden hånd beder om penge fra statskassen ved at ansøge om Covid-19-kompensation. - Børsen har overtrådt denne grænse, og det er baggrunden for straffesagen og bødeforelægget på 325.000 kroner, siger advokaturchef hos NSK Niels Kjærsgaard. NSK skriver videre i pressemeddelsen, at sagen endnu ikke er afsluttet. Der udestår nemlig fortsat endelig afgørelse af spørgsmålet om tiltale mod tidligere ledende medarbejdere for medvirken til svindlen. I en pressemeddelelse beklager Børsens ansvarshavende chefredaktør, Bjarne Corydon, at der er foregået svindel. - Jeg vil gerne endnu engang på Børsens vegne beklage sagen. Vi har fra starten gjort alt, hvad vi kunne, for at rette op på de fejl, der er blevet begået hos os og for at få sagen korrekt udredt, siger han. Sagen har været undervejs siden maj 2021, hvor Slots- og Kulturstyrelsen politianmeldte Børsen for mulig svindel med annoncekompensationsordningen. - Det er en meget alvorlig sag. Det er fuldstændigt uacceptabelt, hvis virksomheder snyder med hjælpeordningerne. Den konkrete sag er overgivet til politiet og bliver strafferetligt efterforsket, og Slots- og Kulturstyrelsen vil samtidig tage stilling til et eventuelt tilbagebetalingskrav over for Børsen, sagde daværende kulturminister, Joy Mogensen, dengang. Børsen iværksatte selv en advokatundersøgelse, efter at en whistleblower havde råbt op om svindlen 11. april. Her modtog Børsen en henvendelse fra en whistleblower, der pegede Børsens øverste ledelse i retning af en række e-mails med indhold, der kunne indikere en intern praksis i annonceafdelingen rettet mod at optimere niveauet for coronakompensation. Med andre ord: En praksis for, hvordan de kunne få mere i kompensation for tabte annonceindtægter, end de var berettiget til. En måned senere lå undersøgelsen klar, og den bekræftede whistleblowerens påstamd. - Det er meget alvorligt og på ingen måde i overensstemmelse med Børsens værdier. Børsen skal ikke modtage en krone mere i kompensation, end vi er berettiget til. Jeg vil gerne undskylde sagen over for læsere, myndigheder og det øvrige samfund, sagde Bjarne Corydon dengang til sin egen avis. Avisen valgte at opsige i alt fire personer i dens annonceafdeling oven på advokatundersøgelsens konklusioner. Advokatundersøgelsen viste dog også, at ingen på Børsen personligt har haft økonomisk vinding ud af det skete.",Dansk dagblad får bøde på 325.000 kroner for coronasvindel ,Emil Søndergård Ingvorsen,2023-08-15 12:13:00+00:00,https://www.dr.dk/nyheder/penge/dansk-dagblad-faar-boede-paa-325000-kroner-coronasvindel,Business,464,day,45.897291697498886,1,0,0,25.0
"De danske myndigheder tager al-Qaedas krigserklæring mod Danmark meget alvorligt. Det siger justistsminister Peter Hummelgaard (S). - Det understreger, at terrortruslen mod Danmark er alvorlig. Den er sågar skærpet indenfor det seneste stykke tid, hvor vi har set mange negative reaktioner mod Danmark som følge af de gentagelsesvise forhånelser, der har været mod fremmede lande og andre folk. - Derfor er det en situation, vi tager meget alvorligt, siger han. Den millitante ekstremistiske terrororganisation har i lyset af den seneste tids koranafbrændinger sendt en krigserklæring mod Danmark og Sverige. DR Nyheder er ikke i besiddelse af erklæringen i sin fulde form, men al-Qaeda opfordrer til angreb på Sverige og Danmark. Politiets Efterretningstjeneste (PET) har bekræftet, at al-Qaeda er kommet med en opfordring. Truslen betyder dog ikke, at danskerne skal blive nervøse i dagligdagen, understreger Hummelgaard. - Vi skal tage terrortruslen mod Danmark alvorligt. Men danskerne skal ikke gå rundt til hverdag og være bange, uanset om de sætter sig ind i bilen, op på cyklen eller ind i toget. - Vi har et meget årvågent politi og årvågne efterretningstjenester, som gør alt, hvad de kan for at passe på os, siger han. I videoen her kan du se, hvad Peter Hummelgaard siger om truslen fra al-Qaeda: Han fremhæver, at situationen bliver fulgt nøje, og at man blandt andet har skærpet grænsekontrollen i lyset af truslen. - Og så vil jeg ikke lægge skjul på, at det er det her baggrundstæppe, der gør, at regeringen er nået frem til den svære afvejning, det er at sige, at vi må sætte en stopper for de få enkelte personers gentagelsesvise daglige forhånelser af andre lande, andre folk og fremmede religioner, som kaster en masse negativ opmærksomhed af sig, siger justitsministeren. Det er altså det forbud mod koranafbrændinger, som regeringen har varslet.' - De forhånelser har kun et formål, nemlig at fremprovokere negative reaktioner. Vi kan desværre se, at det lykkes, siger Hummelgaard. Regeringen har dog endnu ikke fremlagt et forslag til, hvordan sådan et forbud skal skrues sammen. Og selvom Hummelgaard understreger, at regeringen og Justitsministeriets jurister arbejder på højtryk for at finde den rigtige model for et forbud, så får den nye trussel ikke afbrændingsforbuddet til at blive klar hurtigere. PET skriver også i en udtalelse, at man naturligvis følger situationen og ""vurderer løbende betydningen for det samlede trusselsbillede samt iværksætter de nødvendige sikkerhedsforanstaltninger"". I juli oplyste PET, at den seneste tids koranafbrændinger har skærpet terrortruslen mod Danmark. Trusselsniveauet blev dog fastholdt på ""alvorlig"", hvilket er niveau fire ud af fem. Den nye trussel fra al-Qaeda ændrer ikke på trusselsniveauet, siger Peter Hummelgaard. Det ville kræve, at man havde konkret viden om, at et angreb var ved at blive planlagt, eller kendte identiteten på mulige gerningsmænd eller mål. - Der er vi heldigvis ikke, siger Peter Hummelgaard.",Justitsminister om al-Qaeda-trussel mod Danmark: Vi tager det meget alvorligt,Emil Eller,2023-08-15 14:39:00+00:00,https://www.dr.dk/nyheder/politik/justitsminister-om-al-qaeda-trussel-mod-danmark-vi-tager-det-meget-alvorligt,Politik,465,day,46.813736501079916,1,0,0,45.333333333333336
"Det holdt hårdt på en fjendtlig udebane for de engelske europamestre, men til sidst viste de sig for stor en mundfuld for de australske værter. For med en sejr på 3-1 booker englænderne en plads i VM-finalen, mens australierne må afblæse den nationale festdag i tilfælde af en VM-triumf. Det startede stille ud, hvor begge mandskaber så ud til at have en meget taktisk tilgang til opgøret. Ingen ville lave den første fejl, der førte til en scoring imod. Forståeligvis, når det, der er på spil, var en VM-finale. Bedste mulighed i den første halve time kom til engelske Georgia Stanway, der efter ni minutter løb i dybden og modtog bolden helt fri i en onside-position, men afslutningen sad lige på Mackenzie Arnold i det australske mål. Bedre gik det for hendes landskvinde, 23-årige Ella Toone efter 35 minutter. Midtbanespilleren modtog bolden i venstre side af feltet efter flotte driblinger på sidelinjen og hamrede til kuglen. Som trukket efter en snor endte bolden i nettet helt oppe ved trekantssammenføjningen, og det lagde en dæmper på lægterne. 1-0 til England på et vaskeægte klassemål. I anden halvleg skulle australierne så op og presse på, hvis håbet om VM-finalen på hjemmebane skulle opfyldes. Og det gjorde de gulklædte fra 'down under'. Den australske stjerne Sam Kerr gik på tur alene mod det engelske mål. Og da hun følte, hun var i skuddistance, trykkede hun til kuglen. Og sikke en god idé. For australieren kanonerede kuglen i nettet og sendte fornyet ekstase på lægterne. 1-1. Desværre for australierne holdt udligningen ikke længe. For med 71 minutter på uret hoppede og dansede en lang bold i dybden ned mod det australske mål. Forsvaret tøvede med at sparke den væk, og det skulle de ikke have gjort. I de gulklædtes tøven maste engelske Lauren Hemp sig forbi, snuppede bolden og kunne med en inderside lægge bolden stille og roligt i nettet. Ikke noget klasse- eller drømmemål i denne omgang. Men englænderne kunne bruge det til præcis lige så meget. De havde igen kurs mod VM-finalen med 2-1 på tavlen. Australierne forsøgte med hjemmepublikummet i ryggen at vende et truende nederlag til en ny chance for en finale-billet. Og de gulklædte anført af Sam Kerr fik da også flere store muligheder for at gøre det. Men da Alessia Russo udbyggede den engelske føring til 3-1 med fem minutter igen, var den feset ind på lystavlen for både de australske tilskuere og spillere. England booker VM-finale-billetten med en flot og dramatisk 3-1-sejr over Australien og er nu kun én sejr fra både at være europa- og verdensmestre i fodbold. Finalen mellem Spanien og England spilles søndag kl. 12.00. Husk, du kan høre opgøret direkte på DR Lyd og på LIGA på P4. Du kan også se kampen hos vores kolleger fra Viaplay.",Europamestrene spolerer australsk fest og booker billet til VM-finalen,Jacob Møller Nielsen,2023-08-16 14:05:00+00:00,https://www.dr.dk/sporten/fodbold/vm-kvinder/england-spolerer-den-australske-fest-og-booker-billet-til-vm-finalen,Sport,465,day,35.754376058723885,1,0,0,50.0
"Betonvægge, store afstande og naboernes trådløse netværk kan være skyld i, at du ikke kan få ordentligt wi-fi-signal i hele huset eller lejligheden. Men det er der heldigvis noget at gøre ved, forklarer Jimmy Jessen Nielsen, lektor med speciale i trådløs kommunikation på Aalborg Universitet. For at finde den rigtige løsning, må du dog først kende årsagen til dit problem, understreger han. - Er det afstanden eller væggene, der er problemet, er signalstyrken ofte lav, og det kan du se på wi-fi-symbolet på din computer eller telefon. Er det derimod interferens fra andre netværk, er signalstyrken typisk høj, men der er forsinkelse på din forbindelse - og du har svært ved eksempelvis at streame Netflix, siger han. Hvis du har vægge, som signalet har svært ved at trænge igennem, kan du ikke rigtig flytte væggene, men du kan flytte routeren. - Flyt lidt på routeren. Det kan være, det hjælper, for væggene fungerer også som spejle for signalerne - og måske skal du bare ramme den helt rigtige vinkel for, at signalet kan ""bounce"" ind i den “døde” zone, siger han. Og ellers må du sætte en router op i det rum, hvor signalet ikke fungerer. Har du et stort hus, kan det være nødvendigt at forstærke signalet, så det kan nå hele vejen gennem dit palæ. Måske vil du kalde det for ’first world problems’ eller ’i-landsproblemer’. Men på DR Viden er intet for småt til at blive undersøgt. Heller ikke det helt banale. For hvad er det, der gør, at du ikke kan vælge film på Netflix? Hvorfor går mobilen ud, selvom der står 20 procent batteri tilbage, og hvorfor er der nogle rum i huset, der har et elendigt WiFi-signal? Det er spørgsmål som disse, vi forsøger at finde svar på i denne artikelserie.Se mange flere i-landsproblemer her. - Du kan få ‘wi-fi-repeatere’. Dem sætter du op rundt omkring i huset, så de forstærker signalet videre ud i rummene, siger Jimmy Jessen Nielsen. Det kan også være, at den router, du har fået af din internetudbyder, simpelthen er for dårlig. - Den wi-fi-router, der medfølger, er ikke altid af den bedste kvalitet. For 500-1000 kroner kan du få et godt ""wi-fi access point"", som du forbinder med routeren. Det har et stærkere signal og giver god dækning, siger han. Er alle i din opgang og opgangene ved siden af dig helt tosset med trådløst internet, skal du måske skaffe dig en router af nyere model. - På din router står der, hvilken standard den kører med. Der står altid ‘802.11’ og så et eller to bogstaver efter. Du skal kigge efter den nyeste løsning, der hedder ‘802.11 ac’. Den kan minimere indflydelsen fra andre signaler, siger Jimmy Jessen Nielsen. - Hvis det ikke hjælper, ja, så må du flytte på landet, griner han.",Sådan får du super-signal på dit wifi,Jeppe Kyhne Knudsen,2018-09-23 05:00:00+00:00,https://www.dr.dk/nyheder/viden/teknologi/saadan-faar-du-super-signal-paa-dit-wifi,Videnskab,466,morning,34.910575745202124,1,0,0,8.0
"Vi oplever flere storme, ekstreme regnskyl og stigende havvand, og det får nu danskere til at tage sagen i egen hånd, når deres grund skal beskyttes mod oversvømmelser. Flere kommuner oplever, at der kommer flere henvendelser fra borgere, der ønsker kystbeskyttelse. En af dem er Hans Messer fra Kolding, som købte et sommerhus i Grønninghoved i 2020. - Efter købet fandt vi ud af, at havet har taget syv meter af kysten de seneste ti år. Det er jo ikke uvæsentligt, for så langt er der ikke op til huset. Så der skulle gøres noget, siger Hans Messer. Derfor søgte han kommunen om tilladelse til at lave kystbeskyttelse og har efterfølgende fået etableret en barriere med sten og særlig fibertex langs strandkanten. Der er brugt mellem 350-400 tons sten i forskellige størrelser, og beskyttelsen strækker sig over 50 meter. - Beskyttelsen er placeret cirka to meter over den daglige vandstand, så det burde kunne holde de næste 30 år og stå imod, når de store bølgeskvulp står ind cirka to til tre gange om året, siger Hans Messer. Det var vigtigt for Hans Messer og hans kone at få kystbeskyttelse, blandt andet fordi de planlagde at bygge et nyt sommerhus på grunden, der nødigt skulle stå under vand, fordi vandet kunne stå helt op i sommerhusets have. Men selv med deres nyopførte kystbeskyttelse er der områder på den 50 meter lange strækning, hvor vandet alligevel kommer tættere på. - Bølgerne kan nogle steder godt sprøjte så højt, at det står ind over vores kystbeskyttelse. Det er hårdt mod kysten, og det er da lidt ubehageligt at være i sommerhuset, for så er vandet tæt på, siger Hans Messer. Hans Messer og hans kone betalte selv for kystsikringen ved deres sommerhus - og sådan er det også for mange andre husejere ved kysten. Hans Messer havde håbet på, at der var andre sommerhusejere i området ved Grønninghoved, der ville være med til at gå sammen med at få etableret kystbeskyttelse. - Men krav fra myndighederne gjorde, at de andre bakkede ud, fordi der var for mange uoverskuelige krav, man skulle opfylde fremadrettet også. Men den chance har vi taget, siger Hans Messer. Det er ikke en billig omgang at etablere kystsikring, og det kan gøre, at projekter med kystsikring strander. Derfor ønsker KL - Kommunernes Landsforening - også, at der fra nationalt hold kommer modeller for, hvordan man kan finansiere kystbeskyttelse. Det fortæller Birgit S. Hansen, der er formand for KLs klima- og miljøudvalg. - Regeringen har sagt, at de vil komme med en handlingsplan generelt for kystbeskyttelse, og det kvitterer vi hos KL også for - men det haster. Klimaforandringerne, der giver mere vand ved kysterne, sker lynhurtigt, siger Birgit S. Hansen. Miljøministeriet oplyser til DR, at arbejdet med at udarbejde en national klimatilpasningsplan er i gang.",Syv meter strand er forsvundet: Hans har selv betalt for at få kystsikret ved sit sommerhus,Pernille Kjeldgaard Kristensen,2023-07-20 11:02:00+00:00,https://www.dr.dk/nyheder/viden/klima/syv-meter-strand-er-forsvundet-hans-har-selv-betalt-faa-kystsikret-ved-sit,Politik,467,day,39.05716775599129,0,1,0,34.75
"En ændring i folkeskoleloven har givet myndighederne en ny måde at vurdere folkeskolernes kvalitet på. Men den hverken retvisende eller løser problemerne i det danske skolevæsen, mener skoleforsker og Danmarks Lærerforening. Skoleforsker på VIA University College Andreas Rasch-Christensen er ikke imponeret over ændringen, som trådte i kraft 2. juni. - Jeg kan godt forstå intentionen med en ny opgørelsesmetode, fordi man gerne vil sætte ind tidligere og understøtte skolernes kvalitet, men måden, styrelsen måler det på, er for usikker, siger han. Ændringen pålægger børne- og undervisningsministeren årligt at trække en såkaldt udviklingsliste over folkeskoler, der 'har behov for styrket opmærksomhed på deres udvikling for at undgå vedvarende dårlig kvalitet', som der står i folkeskolelovens paragraf 57, stk. 2. Vurderingen laves af Styrelsen for Undervisning og Kvalitet ud fra forskellige parametre. Blandt andet kigger styrelsen på, om eleverne har under 6,5 i karaktergennemsnit, eller 50 procent af eleverne har over 10 procent fravær inden for det seneste skoleår. Men det er slet ikke retvisende alene at kigge på det seneste skoleår, hvis du spørger skoleforsker Andreas Rasch-Christensen. - Der kan være nogle bestemte ting, der gør, at man lige præcis inden for det år har haft nogle udfordringer. 37 kommuner modtog i denne omgang et brev med en løftet pegefinger. Med brevet fik de også et tilbud om at deltage i webinarer, hvor de får nogle generelle værktøjer til at forbedre kvaliteten af skolerne. Artiklen fortsætter under kortet. Der er altså ikke tale om individuel hjælp til skolerne, som havner på listen. Det undrer skoleforsker Andreas Rasch-Christensen, fordi han mener, at lister ikke alene kan løse problemerne. Der skal sættes ressourcer af til det. - Der kan godt være nogle generelle problemstillinger på tværs af kommunale grænser, men i langt de fleste tilfælde tror jeg, det er et spørgsmål om meget specifik hjælp og støtte til den enkelte skole. Formanden for undervisningsudvalget i Danmarks Lærerforening Regitze Flannov er enig i, at lister over skolerne ikke er vejen til bedre kvalitet på skolerne. Det er stigmatiserende og demotiverende. - Vi har eksempler på, at folk kan ryge ind og ud af lignende lister uden helt at forstå hvorfor. Det løser ikke problemer for skolerne, og derfor bakker Danmarks Lærerforening hellere op om skoleudviklingssamtalerne. De er også blevet en del af den nye folkeskolelov under paragraf 40a. Her gennemfører kommunalbestyrelsen årligt en skoleudviklingssamtale med lederen på skolen med udgangspunkt i de obligatoriske test, handlings- og udviklingsplaner. - Samtalerne bygger nemlig på dialog og samarbejde, som styrker kvalitetsarbejdet ude i skolen. Vi tænker, at sådan nogle opgørelser eller lister er en bagudskuende måde at lave god skoleudvikling og god skoleevaluering på. Står det til formanden for undervisningsudvalget i Danmarks Lærerforening, så er listerne allerede væk igen næste år. Undervisningsminister Mattias Tesfaye har ikke ønsket at stille op til interview om sagen.",Skoleforsker og lærerforening kritiserer ny skolekvalitetsmåling,Sarah Breilev Vinther,2023-08-15 15:16:00+00:00,https://www.dr.dk/nyheder/indland/skoleforsker-og-laererforening-kritiserer-ny-skolekvalitetsmaaling,Samfund,467,day,46.25659104843654,0,1,0,72.66666666666667
"Blot få timer efter kraftige skybrud havde ramt dele af Jylland, opstod en kraftig tordenbyge hen over Nordsjælland. Med omkring 100 lyn og store mængder regn på kort tid passerede tordenbygen i de tidlige eftermiddagstimer hen over det nordligste Sjælland. Tordenbygen var kraftigst hen over Gribskov Kommune, hvor der tre steder blev registreret skybrud med over 15 millimeter på 30 minutter. Det kraftigste skybrud ramte Græsted, hvor der på en halv time faldt 26,7 millimeter regn. Det er årets hidtil kraftigste af en række skybrud, der siden torsdag har ramt flere dele af landet. Senest onsdag morgen, hvor der faldt 21,5 millimeter i Høgild syd for Herning. Da skybrudet var kraftigst faldt der i Græsted 12,6 millimeter på 10 minutter. Også i Helsinge og Hornbæk faldt der på kort tid så meget regn i nedbørsmåleren, at der var tale om skybrud. Begge steder faldt der lidt over 18 millimeter på en halv time. Selv om de 26,7 millimeter på en halv time i Græsted onsdag eftermiddag er så store mængder regn på så kort tid, at det nærmer sig dobbelt skybrud, oplever vi næsten hvert år kraftigere skybrud. Sidste år faldt der sidst i august hele 31,2 millimeter på 30 minutter nær Løgstør i Himmerland. Det var få dage efter et endnu kraftigere skybrud nær Kibæk i Vestjylland havde skyllet dele af en jernbanestrækning væk. Det var et skybrud, der ved hjælp af radardata efterfølgende blev estimeret til at have givet 68 millimeter regn på en halv time. I 2021 ramte et andet kraftig skybrud Kalundborg. Her blev der målt 42,1 millimeter på 30 minutter. Danmarkshistoriens kraftigste skybrud, der er blevet målt ved en DMI's nedbørmålere, var under skybruddet i København i juli 2011. Dengang faldt der i Ishøj 68 millimeter på en halv time. Eftermiddagens tre skybrud i Nordsjælland kom efter, der onsdag morgen var blevet registreret skybrud yderligere tre steder i Jylland. Både i Fredericia, Give og i Høgild syd for Herning faldt der over 15 millimeter en halv time. Dagens mest nedbørrige sted blev dog Billund, der i alt fik 31,5 millimeter regn i løbet af få timer onsdag morgen. På trods af seks steder med skybrud og lokalt over 30 millimeter regn, så er der ifølge DMI indtil onsdag eftermiddag blot faldet 4,6 millimeter på landsplan. Øst for Lillebælt mærkede man ikke meget til onsdagens regnvejr. Med undtagelse af Nordsjælland, hvor man blev hjemsøgt af den kraftig tordenbyge, faldt der de fleste steder ingen regn. Dermed er det landsdækkende tørkeindeks stadig højt. Selv med dagens relativt store nedbørsmængder i Jylland og lokalt i Nordsjælland er tørkeindekset onsdag 9,3 på landsplan. Ved et tørkeindeks på 9 eller derover betegnes det som et tørkedøgn. Helt lokalt har onsdagens regnvejr dog bedret tørkesituationen. I Billund kommune, hvor der er faldet mest regn er tørkeindekset nede på 7,6.",Nordsjælland ramt af årets hidtil kraftigste skybrud,Anders Brandt,2023-06-21 18:26:00+00:00,https://www.dr.dk/nyheder/vejret/nordsjaelland-ramt-af-aarets-hidtil-kraftigste-skybrud,Vejret,468,evening,42.576871458395466,1,0,0,49.857142857142854
"Fredag blev den hypede læskedrik Prime sat til salg i Danmark, og den er blevet revet af hylderne. Hos Salling Group, som har kæderne Føtex, Bilka og Netto, blev der bestilt 400.000 Prime-drikke, og lørdag aften lyder meldingen fra Salling, at der allerede er tæt på udsolgt. Hos Cirkel K, som også forhandler drikken, er der også udsolgt i flere butikker lørdag. Det fortæller marketing- og kommunikationschef Morten Christensen til Ritzau. Det er de to globale internetkendisser Logan Paul og KSI, som står bag den nye drik, som de yderst effektivt har formået at gøre reklame for på deres sociale medier. Ifølge Anna-Bertha Heeris Christensen, der er adjunkt ved CBS og ekspert i influentmarkedsføring, handler hypen faktisk ikke så meget om læskedrikken. Det handler om det fællesskab, som er skabt omkring den. - De to personer repræsenterer noget, de unge kan relatere til. De har et community, hvor der er skabt nogle normer og en vildskab, som os voksne ikke nødvendigvis er inviteret ind i. Så det er slet ikke meningen, vi skal forstå det, fortæller hun til P1 Morgen. - Der er også et konkurrenceelement i forhold til hvem, der har fået den fedeste Prime-drik, så der er en hel normkultur omkring det at være ung og vild og grænsesøgende. I Danmark er det serien Prime Hydration, der er blevet sat til salg. Den indeholder blandt andet kokosvand, elektrolytter og antioxidanter. Amerikanske Logan Paul og engelske KSI er især kendt fra sociale medier, hvor de deler ud af deres hverdag og laver en masse reklame for deres nye læskedrik. Tilsammen har de mere end 100 millioner følgere på tværs af YouTube, Instagram, Twitter og TikTok. Ifølge Anna-Bertha Heeris Christensen har influencerne i dag mulighed for at tale direkte med de unge på en måde, som de gammeldags idoler ikke kunne. - Følgere kan livechatte med influencerne og skrive til dem, så de får et parasocialt forhold, hvor de faktisk spejler sig i dem som storebrødre eller venner. - Oven i det er der selvfølgelig også et kæmpe salgspotentiale på en influencerkanal, fordi der er meget kort fra samtale til salg, når man for eksempel kan købe et produkt direkte via et link på Instagram, siger hun. I starten af maj oplyste Fødevarestyrelsen, at der var opstået et ulovligt salg af flere produkter fra Prime i Danmark på blandt andet Facebook og Den Blå Avis (DBA). Ifølge styrelsen er der i nogle af Primes energidrikke tilsat koffein i mængder, der kraftigt overstiger de 32 milligram koffein per 100 ml, som er tilladt i energidrik i Danmark. Og de smagsvarianter, der nu er kommet til salg på det danske marked, indeholder hverken A-vitamin eller koffein, og er blevet godkendt af Fødevarestyrelsen. Du kan høre hele interviewet med Anna-Bertha Heeris Christensen i lørdagens udgave af P1 Morgen i DR LYD.","Ny læskedrik bliver revet ned fra hylderne, men hypen handler slet ikke om produktet ",Laura Kirkebæk-Johansson,2023-06-17 22:43:00+00:00,https://www.dr.dk/nyheder/kultur/ny-laeskedrik-bliver-revet-ned-fra-hylderne-men-hypen-handler-slet-ikke-om-produktet,Underholdning,468,evening,45.319025200775414,0,1,0,42.57142857142857
"Det seneste døgns regn- og tordenbyger har på landsplan ændret på tørkesituationen, så vi mandag for første gang i 27 dage ikke havde et tørkedøgn. DR Vejret giver løbende et overblik over tørken med de aktuelle tal for tørkeindeks, brandfare, tørkedage og udsigten til, hvor lang tid tørken kan fortsætte. Siden opdateres dagligt. Tørkeindekset er 8,6 på landsplan. Mandag var det første gang siden 30. maj, tørkeindekset har været under 9. Da tørkeindekset den 10. juni nåede 10, var det første gang tørkeindekset nåede sit maksimale niveau siden sommeren 2018. Tørkeindekset går på en skala fra 0 til 10, hvor et tørkeindeks på 10 betyder, at der mangler 100 millimeter nedbør i jordens vandmagasiner. Efter de seneste dages regn er tørkeindekset i alle kommuner under 10. Lavest er det i Billund Kommune, hvor tørkeindekset er 6,7. I Sønderborg Kommune og Ærø Kommune er tørkeindekset med 9,8 højest Da tørken startede var det blot tredje gang siden 2005, at tørkeindekset på landsplan nåede 10. I 2008 kulminerede tørkeindekset på 10 i tre dage fra den 9. til den 11. juni, hvorefter nedbørsforholdene blev mere almindelige for årstiden. Det samme gjorde tørkeindekset. 2018 fortsatte derimod den tørre trend med tørkedøgn på stribe frem til starten af august, og i hele 20 dage i løbet af en helt usædvanlig tør juli var tørkeindekset oppe på 10. Der er ifølge brandfare.dk nu afbrændingsforbud flere steder i landet. Kommuner med helt eller delvist afbrændingsforbud er markeret med rødt på kortet ovenfor. Afbrændingsforbud kan variere fra kommune til kommune, så du skal altid tjekke, hvad der gælder der, hvor du er. Se mere om afbrændingsforbud og hvad de indebærer på brandfare.dk. Vi havde indtil den 25. juni haft 26 tørkedøgn i træk. Et tørkedøgn defineres af DMI som et døgn, hvor tørkeindekset på landsplan er mindst 9. Med i alt 26 tørkedøgn i år har vi ikke så tidligt på året haft så mange tørkedøgn, siden tørkeindekset blev indført i 2005. I 2008 havde der på samme tidspunkt været 23 tørkedøgn. Set hen over hele sommerhalvåret har 2018 haft flest tørkedøgn, siden tørkeindekset blev indført i 2005. I alt var der i løbet af sommeren 2018 hele 58 tørkedøgn. 2008 følger efter med 29 tørkedøgn, mens der i 2006 var 16 døgn med et tørkeindeks på mindst 9. Den fortsatte tørke vil give yderligere tørkedage de kommende dage. Efter et par dage med mest tørt vejr, vil en front med regn og byger fra torsdag formiddag og frem til fredag morgen passere landet. Især i den nordvestlige del af Jylland kan der falde 10-15 millimeter i forbindelse med bygerne. Ellers ventes der generelt 2 til 7 millimeter regn. Nogle steder i landet kan dog få mindre. Herefter vil en periode med mere ustadigt vejr give flere regnvejr, der skal passere Danmark. Det næste regnvejr kommer lørdag.",Tørke i Danmark: Her er de knastørre tal,Anders Brandt,2023-06-09 17:49:00+00:00,https://www.dr.dk/nyheder/vejret/toerke-i-danmark-her-er-de-knastoerre-tal,Vejret,470,evening,35.63555948695267,1,0,0,33.0
"Mobiler forstyrrer undervisningen og fællesskabet, og det skal der gøres op med. Derfor har flere gymnasier i år begrænset elevernes adgang til telefoner. Det fortæller Henrik Nevers, der er formand for foreningen Danske Gymnasier. - Det virker til at være en bølge, der er igang, som udspringer af, at vi alle oplever de samme problemer, siger han. Et af de steder er Esbjerg Gymnasium. Her skal eleverne fremover aflevere deres mobiltelefoner i nyopsatte reolsystemer, så snart modulerne starter - og må kun bruge dem i pauserne, forklarer rektor Sune Ahrenkiel. - Det er en nødvendighed, for de kan ikke administrere selv at have mobilerne på sig. De ringer og sms'er i timerne, og det går ud over læringen, siger han. Ifølge Dorte Ågård, der siden 2010 har forsket i, hvordan skærme påvirker undervisningen - først som forsker på Aalborg Universitet og nu som selvstændig pædagogisk konsulent - har det været en stigende tendens gennem de seneste år. Hun er ude på gymnasier en til to gange om ugen. - Det er særligt efter corona, at gymnasierne er begyndt at have begrænsninger for elevernes brug af mobiler. Jeg ser gang på gang, at gymnasier begrænser brugen af mobiltelefoner, siger skoleledelsesforskeren. Selvom nogle gymnasier nu skærmer elever fra konstant at være online, er det ikke alle, der går den vej. Og der er delte meninger, om hvorvidt det overhovedet er en god idé at skærpe mobilpolitikken på skolerne. For telefonerne er blevet en fast følgesvend hos mange danskere, og børn skal lære at gebærde sig i den digitale verden. Det mener Mikkel Hjort, som forsker i teknologiforståelse i grundskolen på VIA University College. - Børn skal uddannes til et samfund, hvor telefonerne er til stede, og hvor digitale teknologier er en del af både deres fremtidige arbejdsliv og privatliv, siger han. I den modsatte grøft står skoleledelsesforskeren Dorte Ågaard. Hun mener, at skoler og gymnasier svigter eleverne, hvis ikke de afskærmer dem fra mobiltelefonerne i løbet af skoledagen. - Vi voksne har svært ved at holde fingrene fra telefonen. Og de unges vaner er så indgroede, og deres hjerner er slet ikke færdigudviklet, hvad selvbeherskelse angår. Vi svigter dem, hvis vi selv lader dem styre det, siger hun. I Esbjerg er det ikke uvant, at mobilen bliver pakket væk. HF-klasserne på Esbjerg Gymnasium var nemlig sidste år forsøgskaniner og måtte undvære mobilerne, mens der var undervisning. Og det viste gode resultater, fortæller rektor Sune Ahrenkiel. - Det gav færre forstyrrelser, når lærerne underviste, siger han. Men han erkender, at det ikke er alle elever, der har armene i vejret over de nye regler. Især 2.- og 3.g eleverne, der har haft adgang til deres telefoner sidste år, skal lige vænne sig til en ny hverdag. - Der har allerede været flere forbi mit kontor og sige, at jeg tager deres frihed fra dem, siger han.",Flere gymnasier tvinger elever til at aflevere deres mobiler i skoletiden,Laura Bruun Hansen,2023-08-14 10:39:00+00:00,https://www.dr.dk/nyheder/regionale/syd/flere-gymnasier-tvinger-elever-til-aflevere-deres-mobiler-i-skoletiden,Samfund,473,day,40.354146476533295,0,1,0,56.45454545454545
"Det bliver helt uden promille, når tusindvis af nye elever i de her dage tager hul på deres ungdomsuddannelse. En række gymnasier og erhvervsskoler følger nemlig i år Sundhedsstyrelsens opfordring om en alkoholfri studiestart. Det betyder, at der på Tradium i Randers hverken bliver langet drinks eller bajere over bardisken de første to måneder af skoleåret, fortæller rektor Else Ravn Rasmussen. - Eleverne får mulighed for at lære hinanden at kende på en mere ærlig måde, når der ikke er alkohol involveret, siger hun. Og det glæder enhedschef i Sundhedsstyrelsen, Niels Sandø, at flere skoler strammer deres alkoholpolitik. Forhåbningen er nemlig, at det - ud over at rykke lidt på de unges drukvaner - også kan give dem en bedre start på gymnasielivet. - Mange unge oplever et drikkepres, når de starter på en ungdomsuddannelse. Hvis vi fjerner alkoholen den første tid, kan de danne nogle relationer, hvor det faktisk er det sociale, der bliver omdrejningspunktet, og ikke alkoholen, siger han. Men ikke alle skoler er enige om, hvordan den bedste studiestart ser ud. På Gribskov Gymnasium er de nye 1.g'ere inviteret til introfest to uger efter første skoledag, og her kan de købe øl og breezers på skolen. Den første fest er nemlig rigtig vigtig for fællesskabet, mener rektor Kristoffer Sidenius. - Hvis vi flytter den, tror jeg bare, at eleverne vil holde den privat i stedet for. Og så ville der være større risiko for, at nogle ikke kom med. Det sker ikke til gymnasiefester, for her er alle velkomne, siger han. Han tror heller ikke på, at to måneder uden alkohol til skolens arrangementer vil have nogen særlig betydning for de unges drukvaner. Tværtimod, siger han. - Når de kommer til festerne, har de så travlt med at danse og tale sammen, at de faktisk ikke drikker særlig meget på skolen. Jeg er mere bekymret for, hvad der sker til private fester og i nattelivet. Men en strammere alkoholpolitik får altså ikke eleverne til at drikke mere udenom skolen, siger Niels Sandø fra Sundhedsstyrelsen. - Den idé er lidt i samme stil som fortællingen om, at det er bedst, at børn lærer at drikke hjemme. Men dem, der lærer at drikke hjemme, er også dem, der drikker tidligst og mest. Der er også masser af andre interesser at samles om end alkohol, når man starter på en ungdomsuddannelse, mener Else Ravn Rasmussen, der er rektor på Tradium i Randers. Her plejer det i hvert fald ikke at være noget problem at planlægge sociale aktiviteter uden druk. - Det kan være aktieklub, filmklub eller en tur til Cold Hawaii for at stå på wakeboard, så der er lidt for enhver smag. På den måde får vi inddraget eleverne på forskellig vis i det sociale og i klassekulturen, siger hun. Ifølge Sundhedsstyrelsen drikker danske unge stadig mere end unge i resten af Europa.",Ingen øl og breezers de første to måneder: Flere ungdomsuddannelser indfører alkoholfri studiestart,Anne Mejer Kristensen,2023-08-09 07:00:00+00:00,https://www.dr.dk/nyheder/regionale/hovedstadsomraadet/ingen-oel-og-breezers-de-foerste-maaneder-flere,Samfund,474,morning,38.059829059829056,1,1,0,59.15384615384615
"Det er foreløbigt blevet til 0,1 millimeter på landsplan i dag, da de første regndråber i flere uger torsdag faldt over Danmark. DMI's opgørelse over nedbøren på landsplan har været et stort rundt nul hver eneste dag siden 24. maj og frem til torsdag. Dermed sluttede den landsdækkende tørkeperiode på 22 dage uden regn. Nogle steder fortsætter tørken dog ufortrødent, og her har man torsdag ikke fået så meget som en eneste dråbe regn. Et af de steder er København, hvor man nu er oppe på 23 dage i træk uden nedbør. Det gør det til den længstvarende sommertørke i København i 28 år. Det viser en gennemgang af daglige nedbørstal for København siden 1874. København er et af få steder i Danmark med daglige optegnelser over vejret de seneste 149 år. Det er disse data, DR Vejret har analyseret for alle tørkeperioder, der er startet eller sluttet i en af de tre sommermåneder. Kun syv gange tidligere har der i København været en længere tørkeperiode, end den vi har haft i år. Senest det skete var tilbage i 1995, hvor der fra sidst i juli til langt ind i august ikke faldt regn 29 dage i træk. Det er den næstlængste tørkeperiode registeret om sommeren i København. Alle tiders lange tørkesommer i 1992 udmærker sig ved både at have den længste tørkeperiode overhovedet, og i øvrigt at være repræsenteret to gange på top 10-listen over længste tørkeperioder om sommeren i København siden 1874. Tørken begyndte allerede 13. maj, og herefter faldt der ikke regn i København i hele 32 dage frem til 13. juni. Herefter var der fire dage, hvor der i alt blot faldt 0,8 millimeter, inden en ny lang tørkeperiode indtog København - og resten af Danmark - der på landsplan blot fik en millimeter regn i løbet af hele juni. På trods af den ekstreme tørke var de flestes opmærksomhed nok mere rettet mod det solrige vejr og det danske landsholds præstationer under EM i Sverige. Da Danmark vinder EM i '92 har den nye tørkeperiode været i gang i ni dage, og den fortsætter yderligere frem til 10. juli, hvor det i alt blev til 23 dage i træk uden nedbør - ligesom i år. Ser man bort fra den korte periode med sparsom nedbør midt i juni, så havde sommeren '92 i København hele 59 dage i træk, hvor der ikke faldt mere end 0,5 millimeter i noget døgn. Den seneste meget tørre sommer i 2018 optræder ikke på listen over de ti længste tørkeperioder i København. Den var dog alligevel ganske ekstrem og bød først på 16 dage med tørke fra midt i maj til en uge før sankthans, hvor vejret kortvarigt var ustadigt, inden en ny tørkeperiode satte ind. I 17 dage regnede det ikke i København fra sidst i juni og indtil midt i juli.",Historisk tørke: Længste tørkeperiode i 28 år,Anders Brandt,2023-06-15 16:41:00+00:00,https://www.dr.dk/nyheder/vejret/den-landsdaekkende-toerke-er-slut-men-flere-steder-fortsaetter-toerken-ufortroedent,Vejret,474,evening,38.99798319327731,1,0,0,49.857142857142854
"Søndag meldte udenrigsminister Lars Løkke Rasmussen (M) ud, at regeringen har planer om at finde et ""juridisk værktøj"", der kan forbyde koranafbrændinger foran ambassader i Danmark. Mandag blev Folketingets øvrige partier orienteret om situationen, og så havde regeringen måske håbet, at der ville komme lidt ro på dén sag. Men sådan gik det bestemt ikke. I en fælles udmelding er syv oppositionspartier på tværs af det politiske spektrum gået sammen om at protestere mod regeringens forslag. Og det er bemærkelsesværdigt, mener DR's politiske analytiker, Jens Ringberg. - De gør det for at lægge et ekstra hårdt pres på regeringen og for at vise folk i Danmark og resten af verden, at regeringen ikke har opbakning i det danske parlament til det her kontroversielle skridt, som den er ved at tage, siger han. Søren Pape, der er formand for de Konservative, står blandt andet bag udmeldingen: Partierne bag udmeldingen er SF, Danmarksdemokraterne, Liberal Alliance, Det Konservative Folkeparti, Enhedslisten, Dansk Folkeparti og Nye Borgerlige. Tilsammen har de 72 mandater i Folketinget - og altså ikke nok til at udfordre flertalsregeringen. - Det presser ikke regeringen rent parlamentarisk, men derfor kan der godt ligge et politisk pres, der gør, at der kan komme en meget hård konfrontation. Og det tror jeg, der gør i det danske folketing, siger Jens Ringberg. Mandag meldte Den Islamiske Samarbejdsorganisation (OIC), der består af 57 muslimske lande, ud, at den ""kraftigt"" fordømmer afbrændingen af koraner i Sverige og Danmark"". Samtidig kunne Politiets Efterretningstjeneste (PET) fortælle, at terrortruslen mod Danmark er skærpet på grund af den seneste tids afbrændinger af koraner. Og Jens Ringberg bider mærke i, at de syv partier holder fast i deres modstand mod et forbud, selv efter de er blevet briefet om sikkerhedstruslen mod Danmark. - Det viser, at partierne bag udmeldingen føler meget stærkt for det her spørgsmål om ytringsfrihed, siger han. Mens den svenske statsminister, Ulf Kristersson, flere gange har kommenteret på den lignende krise i Sverige - og tilmed fortalt, at han har haft ""tæt dialog"" med den danske statsminister - så har vi ikke set meget til Mette Frederiksen (S) herhjemme. Men i aften medvirker statsministeren blandt andet i et interview med Aftenshowet og TV Avisen klokken 21. Og det er et udtryk for, at sagen er blevet så stor, at Mette Frederiksen ikke længere kan undgå at sige noget om den, vurderer Jens Ringberg. - Det handler om Danmarks rolle internationalt over for rigtig mange lande. Det handler også om, at vi går hånd i hånd med Sverige, og at statsministeren dagligt taler med sine svenske kollegaer. - Derfor måtte der også komme et tidspunkt, hvor hun var nødt til at gå ind og sige noget. Det kan man ikke kun overlade til de andre ministre. I onsdagens udgave af DR's podcast Genstart kan du høre mere om, hvorfor koransagen er politisk betændt for regeringen.","Analytiker: Sagen om koranafbrændinger har vokset sig så stor, at statsministeren bliver nødt til at gå ind i den",Laura Kirkebæk-Johansson,2023-08-03 16:10:00+00:00,https://www.dr.dk/nyheder/politik/analytiker-sagen-om-koranafbraendinger-har-vokset-sig-saa-stor-statsministeren,Politik,475,evening,47.97063384376817,0,1,0,34.78947368421053
"En gruppe medarbejdere fra virksomheden Chr. Hansen modtager LGBT+ Danmarks pris ""Årets Laks"", fordi de enten synligt eller bag linjerne har haft modet til at kritisere deres ledelses tilbagetog i støtten til Copenhagen Pride. Det skriver LGBT+ Danmark i en pressemeddelelse. - Det er hverken behageligt eller risikofrit at kritisere ledelsen på ens arbejdsplads. Men det var alligevel det, en gruppe ansatte i Chr. Hansen gjorde i juni, da deres ledelse uden varsel fjernede deres synlige støtte til Copenhagen Pride, skriver LGBT+ Danmark. Udover medarbejdernes mod til at holde virksomheden Chr. Hansen op på sine egne løfter, så lyder det også i prisens begrundelse, at medarbejderne har vist, hvordan ansatte også kan spille en aktiv rolle i kampen for mangfoldighed i erhvervslivet. Det var tilbage i juni i år, at 400 medarbejdere skrev under på et protestbrev til ledelsen i Chr. Hansen. I brevet protesterede medarbejderne over Chr. Hansens beslutning om at droppe biotekgigantens offentlige støtte til LGBT+-personer. Kursskiftet havde de opdaget midt på måneden, idet regnbueflag pludselig forsvandt fra virksomhedens sociale medier. Efterfølgende satte det ifølge LGBT+ Danmark gang i en debat om ""rainbow washing"", og om hvorvidt virksomheders støtte til LGBT+-området kun gælder, når det er risikofrit og populært. Det er 21. gang, at prisen for Årets Laks uddeles. Den er blevet uddelt under Copenhagen Pride siden 2003 til personer og organisationer, der tør at svømme mod strømmen. Her er nogle af vinderne: 2022: Søren Juliussen og medforslagsstillere bag borgerforslaget om at sikre medfædre juridisk anerkendelse. 2021: Kasper Hjulmand 2020: LGBT Asylum 2017: TV-serien Skam 2014: Helle Thorning-Schmidt Kilde: LGBT+ Danmark En af dem, der stod åbent frem i juni med kritikken, var Tina Rød, der arbejder som laboratorietekniker på firmaets hovedkontor i Hørsholm, og selv er homoseksuel. Vi fangede hende kort over telefon, inden hun skulle være med til uddelingen, som foregik klokken 16 i København. - Jeg blev vildt stolt og glad og rørt. Over at det er en kæmpe anerkendelse. Et kæmpe rygstød, siger Tina Rød. - Fordi der skal rigtig meget mod til at stille sig op og gå ud mod ens ledelse, føler jeg personligt i hvert fald. Så at vi har fået al den opbakning også ude fra, det betyder rigtig meget. Tina Rød fortæller desuden, at hun ikke oplever, at medarbejdernes protestbrev har medført de store ændringer. Fra Chr. Hansen har det tidligere lydt til DR, at ledelsen havde taget beslutningen om at fjerne offentlig støtte for at beskytte firmaets amerikanske medarbejdere, der oplevede ""voldsomme verbale aggressioner"" fra ""samarbejdspartnere"". I en video, der blev lagt ud på virksomhedens intranet den 22. juni, som DR har set, fortalte Chr. Hansens administrerende direktør blandt andet, at valget om at droppe offentlig LGBT+-støtte var ""for at passe på vores kunder og markedsandele verden over"". Milliardvirksomheden, som på verdensplan har omkring 3.800 ansatte, valgte også at trække sig som Copenhagen Pride-partner.","LGBT+-pris går til medarbejdere fra Chr. Hansen, der turde kritisere ledelses kovending",Karen Klærke,2023-08-16 16:37:00+00:00,https://www.dr.dk/nyheder/seneste/lgbt-pris-gaar-til-medarbejderne-fra-chr-hansen-der-turde-kritisere-ledelses,Samfund,476,evening,42.46212121212121,0,1,0,37.269230769230774
"Der har ikke været meget sommer over de seneste dages vejr herhjemme. Lidt sol, lidt regn og en generelt blandet landhandel. Men hvis man tænker, at det næsten ikke kan blive værre, så risikerer man at få en slem forskrækkelse de næste tre dage. Der er nemlig udsigt til ""decideret efterårsvejr"" fra søndag morgen til ud på tirsdagen, lyder det fra DR's vejrvært Thomas Kaa Mørk. - Vi går fra rimeligt fredeligt og relativt solrigt vejr til et ganske regnfuldt og blæsende vejr, siger han. Thomas Kaa Mørk understreger, at der er en vis usikkerhed forbundet med prognoserne for de næste par dage, men at det lige nu ser ud til, at regnen rammer den østlige del af landet i løbet af søndag morgen. - Men Nordjylland kan måske også være med. Det er sandsynligt, at der de vådeste steder bliver tale om 50 til 80 millimeter regn fra søndag morgen og frem til mandag aften, siger vejrværten. De store mængder nedbør bliver i løbet af mandagen ledsaget af kraftig blæst med hård vind til en hård kuling. Der er endda risiko for, at blæsten bliver endnu kraftigere med mulighed for vindstød af stormstyrke, siger Thomas Kaa Mørk. I et sådan tilfælde er der tale om vindstød på mellem 24,5 og 28,5 meter i sekundet. - Det er usædvanligt for sommeren, og det er store dele af landet, der kan blive ramt, siger vejrværten. Mens uvejret står på, ser det samtidig ud til, at temperaturen dykker til omkring 15 grader. Ifølge prognoserne bliver det bornholmerne, der i første omgang mærker til vinden. Natten til tirsdag vil blæsten ifølge DR's vejrvært ""for alvor kulminere"" over den nordlige del af landet, og områderne omkring Vendsyssel og Læsø vil være mest udsatte. Der er tale om et særligt type lavtryk, der lige nu ligger over Ungarn og Slovakiet. Den type giver typisk barskt vejr, men det er også kendt for at være uforudsigeligt i sin placering. Derfor er det svært at spå om, hvor præcist i landet det vil ramme, og der er en reel mulighed for, at regnen kun rammer Bornholm. Lavtrykket er opstået, da varmt og fugtig luft fra middelhavsområdet møder køligere luft fra Tyskland. - Tilsammen forstærker de to ting lavtrykket, når det bevæger sig nord på gennem Polen og Østersøen, siger Thomas Kaa Mørk. - Det er også derfor, at der kan komme de store regnmængder. Men selvom de næste par dages vejrprognoser ikke ligefrem minder om lunt sommervejr, så er det ikke umiddelbart det generelle billede for resten af måneden. Meget ser nemlig ud til, at der i kølvandet på tre dages dårligt vejr kan komme ""lidt mere sensommervejr"", siger vejrværten. Dette års sommer har budt på usædvanligt vejr over hele kloden. Mens de nogle steder kæmper mod tårnhøje temperaturer, er det enorme regnmængder, der besværliggør livet for andre. Det kan du læse mere om her:",Regn og kraftig blæst venter forude: 'Det bliver decideret efterårsvejr',Mads Vestergaard,2023-08-05 16:43:00+00:00,https://www.dr.dk/nyheder/vejret/regn-og-kraftig-blaest-venter-forude-det-bliver-decideret-efteraarsvejr,Vejret,478,evening,38.367211740041924,1,0,0,40.0
"Når de større russiske elever igen sætter sig i stolene i klasselokalerne efter sommerferien, bliver det med duften af nytrykte bøger i historietimen. Den russiske stat har nemlig besluttet, at historiebøgerne, der handler om 1970'erne og frem til i dag skal skrives om. Heriblandt det, den russiske stat kalder den særlige militære operation, men som de fleste andre kalder krigen i Ukraine. På et pressemøde i mandags præsenterede blandt andre Vladimir Medinsky, der er assistent for den russiske præsident, Vladimir Putin, de nye bøger. Ifølge det russiske nyhedsbureau Interfax fortalte han, at de nye udgivelser indeholder færre tal, datoer og tørre statistikker. Derimod er der flere historier om mennesker samt ""mere om specifikke virkelige begivenheder"". Et af bindene handler om krigen i Ukraine. Og her er forfatternes fortælling om, hvad der satte gang i krigen i Ukraine, ganske enkel. Det forklarer Yevgeniy Golovchenko, der er desinformationsforsker med særlig fokus på Rusland og Ukraine ved Københavns Universitet. - Forklaringen er, at det ikke er russerne, der har startet krigen. Det hele er Vestens skyld, siger Yevgeniy Golovchenko til P1 Morgen. Han har ikke selv haft mulighed for at læse historiebogen, men han har fulgt forfatternes præsentation og debatten om bogen på nettet. Ifølge ham skriver man i bogen, at krigen begyndte med det, forfatterne kalder ""et vestligt engageret statskup"" i 2014. Her blev den daværende ukrainske præsident, Viktor Janukovitj, fjernet fra posten. Det skete efter voldsomme demonstrationer mod den ukrainske regering, da Viktor Janukovitj valgte at droppe en associeringsaftale med EU. I stedet søgte han tættere bånd med Rusland, hvilket blandt andet også førte til begrænset pressefrihed i Ukraine. Demonstranterne derimod ønskede, at landet skulle trækkes i en vestlig retning. Derefter var EU med til at mægle en fredsaftale mellem regeringen og oppositionen, og præsidenten valgte at flygte fra Kyiv. Efterfølgende begyndte den russiskstøttede opstand i Donbas-regionen i Østukraine. I bogen står der dog ifølge Yevgeniy Golovchenko, at russerne ikke havde noget andet valg end at ""afslutte krigen"". - Det er et forsøg på at legitimere krigen på statens præmisser med fokus på fortællingen om, at Ukraine er en ultranationalistisk og nazistisk stat, og Rusland blev nødt til at gøre det for at stoppe vold og konflikt i Ukraine, siger han. Han vurderer, at den russiske stat har valgt at fokusere på børn og unge, fordi deres fædre og brødre har risiko for at blive mobiliseret. Samtidig er det også den yngre del af befolkningen, der bruger de statskontrollerede medier mindst, siger Yevgeniy Golovchenko. - Det er dem, hvor der er lidt lavere opbakning til regimet, så regimet har i flere år forsøgt at engagere den generation, siger forskeren. Historiebogen bringer også en advarsel om at bruge nettet til at opsøge information om krigen, fordi der er en hel verdensindustri af falske nyheder om, hvad der har skabt krigen, fortæller Yevgeniy Golovchenko. Du kan høre hele interviewet i P1 Morgen her.",Forsker: Ny russisk historiebog giver Vesten skylden for krigen i Ukraine,Silas Bay Nielsen,2023-08-12 21:01:00+00:00,https://www.dr.dk/nyheder/udland/forsker-ny-russisk-historiebog-giver-vesten-skylden-krigen-i-ukraine,Udland,480,evening,48.485707403243936,1,0,0,56.45454545454545
"Kunstig intelligens kan snart være på vej til at gøre sit indtog i journalistikken. I hvert fald flirter tre af de helt store amerikanske medier med et produkt, som IT-giganten Google er ved at udvikle. Således er både New York Times, Washington Post og News Corp, der ejer Wall Street Journal, blevet præsenteret for 'Genesis', som produktet indtil videre bliver kaldt, skriver New York Times. Produktet kan kort sagt veksle informationer til nyhedsartikler ved hjælp af kunstig intelligens. Det kunne måske lyde som om, at teknologien er på vej til at gøre journalister overflødige. Google forsikrer dog, at det ikke er formålet med 'Genesis'. Den er i stedet tænkt som en personlig assistent for journalister, der kan hjælpe med at automatisere nogle opgaver for at frigøre tid til andre. - I samarbejde med nyhedsudgivere, især mindre udgivere, er vi i de tidlige stadier af at udforske ideer til potentielt at levere AI-værktøjer til at hjælpe deres journalister med deres arbejde, siger Jenn Crider, der er talskvinde for Google, ifølge New York Times. Den form for kunstig intelligens, som Google anvender, hedder generativ AI. Det betyder, at man bruger kunstig intelligens til at skabe nyt indhold baseret på eksisterende data. Og det kan, hvis det bruges rigtigt, gå hen og blive et spændende værktøj for journalister. Sådan lyder det fra tidligere chefredaktør på Zetland og fellow på Syddansk Universitet Ida Ebbensgaard. Hun undersøger lige nu, hvordan dansk journalistik bedst forholder sig til potentialer og problemer, som den form for kunstig intelligens fører med sig. - De grundsten, der bliver lagt i øjeblikket, er enormt vigtige for, hvor vi skal hen, og hvis vi udnytter det rigtigt, så er det jo superkræfter, siger Ida Ebbensgaard i DR’s nye podcast om kunstig intelligens, 'Prompt'. - Hvis det betyder, at medieorganisationer bruger deres kræfter på kvalitetsjournalistik, som de ellers i dag bruger på rutineopgaver, så vil vi få et kvalitetsløft ud af det. Hvis det bare bliver brugt til at lave masser af dumt indhold i store indholdsmøller, der kværner derudaf. Nej, så vil vi ikke få det bedre, uddyber hun i programmet. Googles AI-værktøj er stadig i udviklingsfasen, men journalister og medier skal være påpasselige med, hvordan de vælger at bruge det. Det siger professor i journalistik og mediekommentator Jeff Jarvis til New York Times. - Hvis denne teknologi kan levere faktuelle oplysninger, der er pålidelige, bør journalister bruge værktøjet, siger Jeff Jarvis. - Hvis det derimod bliver misbrugt af journalister og nyhedsorganisationer om emner, der kræver nuancer og kulturel forståelse, så kan det skade troværdigheden hos de medier, der bruger det, siger han. Du kan høre meget mere om det - men også om AI, som lokkes til at give bombeopskrifter, og hvor langt Googles AI 'Bard' er kommet - i første afsnit af podcasten 'Prompt', som også kan høres her. Afsnittene udkommer hver torsdag i DR Lyd og klokken 9.05 på P1.",Snart skriver artiklerne sig selv: Kunstig intelligens indtager journalistikken,Anders Dall,2023-08-10 09:30:00+00:00,https://www.dr.dk/nyheder/indland/snart-skriver-artiklerne-sig-selv-kunstig-intelligens-indtager-journalistikken,Samfund,481,day,45.636830201809325,1,0,0,75.66666666666667
"Det er fortsat knastørt i store dele af landet, men det kan ændre sig de kommende dage. Det bliver i første omgang kun lokalt, at der bliver ændret på tørkesituationen. Betydeligt varmere og mere fugtig luft ligger nu over Danmark og giver mulighed for, der kan dannes regn- og tordenbyger. Torsdag fik man stedvis en forsmag på de kommende dages vejr, da kraftige byger passerede forbi, og natten til fredag og fredag morgen er der yderligere faldet lidt regn flere steder i den sydøstlige del af landet. Mest kom der på Bornholm, hvor der ved Hammerodde faldt fem millimeter regn i løbet af natten. Fredagens vejr vil de fleste steder i landet blive tørt, og i Jylland og på Fyn vil der kunne komme en del sol og temperaturen vil stige til mellem 22 og 26 graders varme. I den nordvestlige del af Jylland kan det blive op til 28 grader. I løbet af eftermiddagen vil den lumre sommervarme stedvis afløses af svalende byger. Hen over Sydsverige forventes det, at kraftige byger dannes, som i løbet af eftermiddagen kan drive ind over Nordsjælland, og på store dele af Sjælland kan der ligeledes opstå byger sidst på eftermiddagen og frem til først på aftenen. Det samme kan ske i den sydvestlige del af Jylland, hvor der i eftermiddagstimerne er risiko for regn- og tordenbyger. Både på Sjælland og i Sydvestjylland kan bygerne stedvis blive kraftige. Her er der lokalt risiko for skybrud - med nedbørsmængder på over 15 millimeter på en halv time. Det varme sommervejr med temperaturer over 25 grader flere steder i landet betyder også, at den lokale varmebølge, der allerede i gang, vil brede sig til en større del af landet. Flere steder i Jylland og på dele af Sjælland er kriteriet for varmebølge brudt. Her har de seneste tre dages gennemsnitligt højeste temperatur været over 25 grader. Efter nogle dage med kølige aftener og nætter bliver det også betydeligt varmere i de mørke timer. Temperaturen vil de kommende dage ligge omkring 15 til 20 grader til langt ud på aftenen, og i løbet af natten kan temperaturen langs kysterne i Vendsyssel endda holde sig helt oppe omkring 18 grader. Det varme og ustadige sommervejr fortsætter hen over weekenden med temperaturer op til mellem 25 og 28 grader. De fleste steder bliver det varmt, tørt og i perioder kommer der også en del sol, men i den lumre sommerluft kan der i løbet af dagen dannes byger. Flest vil der komme lørdag, hvor bygerne i Jylland kan blive kraftige. Her kan de ligesom det vil være tilfældet fredag stedvis være med torden, og lokalt er der risiko for skybrud. I følge de seneste prognoser kan et område med regn- og tordenbyger strejfe den østligste def landet natten til søndag. I den forbindelse kan der lokalt falde større mængder regn. Efter weekenden fortsætter det varme sommervejr med risiko for regn- og tordenbyger.",Varmt og ustadigt sommervejr fortsætter i weekenden - risiko for skybrud,Anders Brandt,2023-06-16 09:56:00+00:00,https://www.dr.dk/nyheder/vejret/varmt-og-ustadigt-sommervejr-fortsaetter-i-weekenden-risiko-skybrud,Vejret,483,day,41.03769017980636,1,0,0,60.0
"Søndag aften besteg Jonas Vingegaard det øverste trin på podiet i Paris efter at have vundet Tour de France for anden gang i karrieren. En bedrift, ingen anden dansker nogensinde har opnået. Men tallet to er ikke det eneste bemærkelsesværdige fra den 26-årige danskers Tour de France-triumf. Herunder kan du dykke ned i seks af de mest iøjefaldende statistikker fra Jonas Vingegaards imponerende sejr. Rivaliseringen mellem Tadej Pogacar og Jonas Vingegaard satte i dén grad sit præg på årets udgave af verdens hårdeste cykelløb. Og den har også allerede fået en plads i løbets historiebøger. Med Jonas Vingegaard på førstepladsen og Tadej Pogacar på pladsen lige under er det nemlig første gang i løbets historie, at de to samme ryttere er endt på podiets øverste pladser tre år i træk, skriver L'Equipe. Med Jonas Vingegaards sejr i Tour de France skrev Jumbo Visma-holdet sig samtidig ind i eksklusiv grand tour-klub. Det var nemlig, blot femte gang siden 1990 et hold har vundet både det store italienske etapeløb Giro d' Italia og Tour de France i samme år. Tidligere i år vandt slovenske Primoz Roglic det italienske etapeløb, og både han og Jonas Vingegaard stiller også i august op til den sidste af årets grand tours, Vuelta a España, for at jagte et hattrick. Jonas Vingegaard er den blot ottende rytter siden 1970'erne, der har forsvaret sin titel. En bedrift, store ryttere inden for cykelsporten som Chris Froome, Miguel Indurain og Bernard Hinault også har opnået før. Derudover har også Tadej Pogacar, Greg LeMond, Laurent Fignon og Eddy Merckx vundet Tour de France to gange i træk. Afstanden, Jonas Vingegaard havde ned til slovenske Tadej Pogacar, lød på hele 7 minutter og 29 sekunder. Det er den største margin, en rytter har vundet med i ni år. I 2014 vandt italienske Vincenzo Nibali med en margin på 7 og 37 sekunder ned til Jean-Christophe Péraud. Allerede på 6. etape overtog danskeren den gule førertrøje, og han kunne siden trække den over hovedet hele 15 dage i træk. I over to tredjedele af løbet var den danske Jumbo Visma-rytter derfor iklædt den gule førertrøje, og vi skal faktisk tilbage til 2016, hvor briten Chris Froome pedalerede afsted over de franske alper, for at finde en rytter, der havde førertrøjen lige så mange dage i træk. På sidste stigning af løbets sjette etape rejste Jonas Vingegaard og Tadej Pogacar sig fra sadlen og trampede i pedalerne i en sådan hast, at ingen af konkurrenterne kunne følge med. Men faktisk kørte de også så stærkt over stigningen Col du Tourmalet, at de slog en 30 år gammel rekord. De to duellanter klatrede over bjerget i tiden 45 minutter og 35 sekunder. En præstation, ingen andre cykelryttere, ifølge statistikmediet climbing-records, har opnået i Tour de France. Husk at der venter Jonas en fejring på Københavns Rådhus på onsdag klokken 13.00. En fejring, du kan følge på flere af DR's platforme.",Se de bemærkelsesværdige tal bag Vingegaards Tour-triumf,Sebastian Taarsted Bagger,2023-07-24 14:31:00+00:00,https://www.dr.dk/sporten/cykling/tourdefrance/se-de-bemaerkelsesvaerdige-tal-bag-vingegaards-tour-triumf,Sport,485,day,39.641439205955336,1,0,0,33.0
"Forsvarsminister Jakob Ellemann-Jensen (V) har ikke længere tillid til Forsvarsministeriets øverste embedsmand, departementschef Morten Bæk. Sådan lyder det på et pressemøde, som ministeren har indkaldt til, efter han har orienteret partierne fra forsvarsforliget om, at den redegørelse om indkøb af våbensystemer, som ministeren fremlagde i tirsdags, var mangelfuld. Der manglede simpelthen et dokument, som departementet siden har fundet. - Det er voldsomt beklageligt. Først og fremmest fordi Folketinget har fået forkerte oplysninger igen, og for det andet handler det om, hvordan der i alverden kan dukke et relevant dokument op, når man har færdiggjort en redegørelse, siger ministeren. - Det sætter et gevaldigt spørgsmålstegn ved selve indholdet af redegørelsen. Der er tale om et første udkast til et af aktstykkerne, som departementet skrev og sendte til Forsvarsministeriets Materiel- og Indkøbsstyrelse (FMI). Der var dog tale om aktstykker, der var udarbejdet på baggrund af et udkast fra FMI, fremgår det i departementets redegørelse. - I forlængelse af det har har jeg meddelt departementschef Morten Bæk, at jeg ikke længere har tillid til ham som departementschef i forsvarsministeriet, siger Jakob Ellemann-Jensen (V). - Det er en samlet vurdering, der fører til, at det ikke er muligt fremover at have det tætte og tillidsfulde samarbejde, som er nødvendigt mellem minister og departementschef. Morten Bæk er officielt tjenestefritaget, hvilket vil sige, han stadig er tjenestemand i staten, men der er ikke taget stilling til hans fremtid, oplyser Forsvarsministeriet til DR Nyheder. Nu skal der laves en uafhængig undersøgelse af sagen, der blandt andet skal give svar på, hvordan det kan være sket, at ""dele af redegørelserne om forkerte oplysninger indeholdt forkerte oplysninger"", som ministeren selv forklarede det. - Det, der bekymrer mig i den her sag, er, at de redegørelser, man har lavet, har ikke været en forceret proces, siger Jakob Ellemann-Jensen. - Når man laver en redegørelse og overser dokumenter, som så på besynderlig vis dukker op indenfor 48 timer, efter man har afleveret redegørelsen, er det, jeg har meget svært ved at forstå. Forsvarsministeren indkaldte i dag - med kort varsel - partierne i forsvarsforliget til ekstraordinært møde i Forsvarsministeriet fredag, hvor han har orienteret om tjenestefritagelsen og de forkerte oplysninger i ""redegørelsen om erstatningsanskaffelse af ildstøttesystemer"", som det lød i indkaldelsen. Det er den redegørelse, Jakob Ellemann-Jensen præsenterede tirsdag i denne uge. Den blev udarbejdet efter hård kritik af forløbet i den såkaldte Elbit-sag. Sagen drejer sig om indkøb af et nyt artillerisystem. I begyndelsen af året bakkede Finansudvalget i Folketinget op om et indkøb for 1,7 milliarder kroner af et nyt våbensystem fra det israelske firma Elbit Systems. Men politikerne blev blandt andet givet det indtryk, at kontrakten hurtigt skulle underskrives, fordi tilbuddet på våbnene ville udløbe i januar, hvilket ikke var korrekt. Dertil blev der givet det indtryk, at der var blevet rettet henvendelse til en anden leverandør, franske Nexter, med henblik på at få et tilbud på artilleri, så der var mere at vælge imellem. Det var ikke sket.",Jakob Ellemann-Jensen fyrer øverste embedsmand efter fejl i våbensag,Mathias Oldager,2023-08-11 16:28:00+00:00,https://www.dr.dk/nyheder/indland/jakob-ellemann-jensen-fyrer-oeverste-embedsmand-efter-fejl-i-vaabensag,Politik,491,evening,51.470626510503806,1,0,0,50.0
"I de her dage bliver der forhandlet intensivt på at indgå nye klimamål for skibsfarten. I alt 175 medlemslande i FN´s søfartsorganisation IMO er nemlig samlet i London for at diskutere den grønne omstilling af branchen. For størstedelen af verdens transport af varer foregår til søs, og langt de fleste af fragtskibene sejler på fossile brændstoffer, og det udleder klimaskadelig CO2. Ifølge Christian Hendriksen, som forsker indenfor regulering af shippingbranchen på CBS, så er der to centrale spørgsmål, som medlemslandene skal forsøge at nå til enighed om i disse dage. - For det første skal landene bliver enige om, hvorvidt man skal have et mål for 2050 for den internationale skibsindustri, som hedder, at man skal have nul CO2-udledninger. - Og den anden store ting, man skal blive enig om, er, hvordan man skal nå derhen - om man skal have en skat eller andre midler, siger han. Mødet i søfartsorganisationen IMO begyndte i går. Op mod weekenden bliver vi så klogere på klimamålene og om, hvorvidt skibsfarten skal pålægges CO2-afgifter eller skat, når mødet efter planen slutter fredag. Og det er altså helt afgørende, at landene når til enighed om en aftale. For skibsfarten udleder lige så meget CO2 som hele Tyskland, fortæller Christian Hendriksen. - Det er en kæmpestor opgave, det er kæmpestore mængder CO2. Men det er også hele grundlaget for vores økonomi, fordi 90 procent af vores handel bliver transporteret med skibe. Så det hele skal spille, for at vi kan nå en CO2-neutral verden i 2050, siger han. I London forhandles om skibsfart skal pålægges at være hundrede procent klimaneutral i 2050 - det såkaldte Paris-mål Dernæst diskuteres delmål for at nedsætte udslippet af klimagasser frem mod 2050. Endelig diskuteres en form for fælles international skat på CO2-belastning til søs. Hos Danske Rederier er administrerende direktør Anne Steffensen ikke i tvivl om, hvad hun håber, at medlemslandene skal finde frem til. - Vi skal have reduceret skibsfartens udledninger til nul i 2050. Og så håber vi også, at man faktisk vedtager et af de afgørende instrumenter for at nå dertil, nemlig at man lægger en afgift på udledningerne af skibsfarten. Men det bliver svært at nå til enighed om sådan en CO2-afgift. For mens EU-landene og USA taler for en klimaafgift, er andre lande ikke helt så optimistiske, fortæller Christian Hendriksen. - Der er et større slagsmål mellem Kina på den ene side og Europa og USA på den anden side, hvor der er stor uenighed om, hvor hurtigt og aggressivt vi skal omstille shippingindustrien til nul-emission, siger CBS-forsker Christian Hendriksen. Helt enkelt forklaret vil en CO2-afgift gøre det dyrere at udlede drivhusgasser som CO2, metan og lattergas, der er skyld i den globale opvarmning. I sidste ende vil det betyde, at jo mere CO2 en vare har udledt, jo dyrere bliver den. Omvendt bliver de varer, der har udledt mindre billigere. Håbet er, at den højere pris vil få både producenter og forbrugere til at vælge mere grønt.",Skal der skat på kulsorte skibe? I denne uge får vi måske svaret,Alexander Hecklen,2023-07-04 09:39:00+00:00,https://www.dr.dk/nyheder/penge/skal-der-skat-paa-kulsorte-skibe-i-denne-uge-faar-vi-maaske-svaret,Business,494,day,43.61477911646587,1,0,0,14.192307692307693
"Det nordlige Atlanterhav har nået sit hidtil varmeste niveau. Det viser foreløbig data fra det føderale amerikanske organ National Oceanic and Atmospheric Administration (NOAA). Normalt plejer temperaturen at toppe i begyndelsen af september. Men i denne uge er Det nordlige Atlanterhav kommet op på sit indtil nu varmeste niveau. - Baseret på vores analyse er den rekordhøje gennemsnitlige havoverfladetemperatur i det nordlige Atlanterhav 24,9 grader celsius observeret onsdag, siger Xungang Yin, der er forsker ved NOAA. Det slår dermed den tidligere rekord fra september 2022, som ifølge Yin var på 24,89 grader celsius. NOAA, der har registreret havtemperaturer siden starten af 1980'erne, skal bruge omkring to uger på at bekræfte de foreløbige resultater. - Denne situation er ekstrem: Vi har set maritime hedebølger før, men dette er meget vedvarende og spredt ud over et stort overfladeareal i det Nordatlantiske hav, siger oceanograf Karina Von Schuckmann fra nonprofitorganisationen Mercator Ocean International. Ifølge forskere spiller flere faktorer ind på den ekstreme varme. - Det er den klassiske kombination af menneskeskabte klimaændringer med et lag af naturlig variation i klimasystemet på toppen, skriver den britiske meteorologiske myndighed i en erklæring ifølge CNN. Den mulige rekord kommer, efter at Copernicus, EU's klimatjeneste, og Den Meteorologiske Verdensorganisation (WMO) torsdag meddelte, at det er ""højst sandsynligt"", at juli 2023 bliver den varmeste måned nogensinde målt. Kort efter beskrev FN's generalsekretær, António Guterres, den intense varme på den nordlige halvkugle som en ""grusom sommer"". Det er ikke kun det nordlige Atlanterhav, der ser ud til at slå varmerekord. Mandag nåede Middelhavet den højeste temperatur - 28.71 grader celsius - der er registreret. I den sydlige del af den amerikanske delstat Florida i USA blev overfladetemperaturen på havet ved Manatee Bay i Everglades-nationalparken mandag aften registreret til at være 38,43 grader celsius - samme temperatur som et typisk spabad. Normalt på denne tid af året plejer temperaturerne at være mellem 23 og 31 grader celsius, oplyser organisationen NOAA. Det har Spaniens Institut for Havvidenskab oplyst til AFP tirsdag. Dengang skrev nyhedsbureauet, at resultaterne manglede at blive bekræftet af Copernicus. Richard Unsworth, der er lektor i biovidenskab ved Swansea University i Storbritannien og en stiftende direktør for Project-Seagrass, kalder den atlantiske hedebølge ""helt uden fortilfælde"". Det rækker ""langt ud over de værst tænkelige forudsigelser for det skiftende klima i regionen. Det er virkelig skræmmende, hvor hurtigt dette havbassin ændrer sig"", siger han til CNN. For arter, der lever i havet, såsom fisk, koraller og søgræs, er risikoen høj, da mange er tilpasset til at overleve inden for visse temperaturområder. Varmere vand kan stresse og endda slå arter ihjel. - Der er et meget stort potentiale for, at dyr som østers, planter og alger vil blive dræbt af denne europæiske marine hedebølge, især inden for lavt vand, hvor temperaturerne kan blive varmere ud over baggrundsniveauerne, siger Richard Unsworth. Menneskeskabte klimaforandringer spiller en ""overvældende"" rolle i de ekstreme hedebølger, som har hærget flere steder i verden over sommeren. Det konkluderede en række internationale klimaforskere tidligere på ugen.",Det nordlige Atlanterhav når sit hidtil varmeste niveau: 'Denne situation er ekstrem',Ritzau,2023-07-29 08:53:00+00:00,https://www.dr.dk/nyheder/viden/klima/det-nordlige-atlanterhav-naar-sit-hidtil-varmeste-niveau-denne-situation-er,Politik,496,morning,51.37617135207496,0,0,1,53.666666666666664
"Venstres formand Jakob Ellemann-Jensen er i dag vendt tilbage efter et halvt års stress-sygemelding. I et opslag på Facebook her til morgen skriver han selv, at der ligger mange sager og beslutninger på hans bord og venter på ham. Blandt andet skal det 143 milliarder kroner store rammeforlig for Forsvaret udmøntes. - Det, og meget andet, kommer jeg til at kaste mig over i den næste tid, og jeg glæder mig til det hele, skriver han. At det er en fyldt tallerken han vender tilbage til, det er de klar over i Venstres bagland. Men ifølge flere i baglandet, har Ellemanns sygemelding fået Venstre til at rykke sammen i bussen for at løse opgaverne bedst muligt. Blandt andre Ib Lauritzen, der er borgmester i Ikast-Brande kommune fra Venstre, pointerer, at Venstres bagland har været klar til at trække i arbejdstøjet for partiet. Alligevel ser han frem til, at formanden kommer tilbage, så fortællingen om Venstre kan blive rettet op. For det er uholdbart ikke at have en formand, der kan stå på mål og i spidsen for partiet, mener han. Ib Lauritzen håber, at Ellemann er i form til at varetage opgaverne. - Der er mange ting, der vil blive stillet spørgsmål til, som han skal ud og svare på. Men jeg håber, at Jakob er klar, og at han kan bestride det, siger han. I Venstres bagland er der en bred erkendelse af, at der er mange spørgsmål og udfordringer, når formanden vender tilbage fra sygemelding. For eksempel ligger der en betændt sag om våbenindkøb tilbage fra januar, et forsvarsforlig, der skal udmøntes og en historisk lav opbakning til partiet i adskillige meningsmålinger. Men Michael Klitgaard, der er Venstre borgmester i Brønderslev kommune, siger, der er lang snor til formanden, fordi han overtog et parti, som ifølge Klitgaard i forvejen havde det svært. - Når nu den tidligere formand Lars Løkke Rasmussen og tidligere næstformand Inger Støjberg lavede sit eget parti, så er det vel ikke så mærkeligt, at resterne af Venstre har stået noget forslået tilbage, siger han. Michael Klitgaard glæder sig til at snakke politik med Venstres formand og anerkender, at både Troels Lund Poulsen og Stephanie Lose har været gode vikarer for Ellemann. - Vi skal snakke om CO2, energi, mere frihed til borgerne og mere frihed til kommuner. Der er rigtig mange ting at tage fat på, og det håber jeg, at Jakob er klar til. Hans Ejner Bertelsen, borgmester i Morsø kommune, ser frem til at Ellemann igen trækker i arbejdstøjet. - Chefen er tilbage i stolen, og det ansvar og den opgave er han helt sikkert fuldstændig klar på at tage på sig. Ifølge Hans Ejner Bertelsen er en af de vigtigste opgaver for Ellemann at få slået fast over for vælgerne, at det er den rigtige beslutning at gå i regering med Socialdemokratiet og Moderaterne. Du kan se det første interview med Venstres formand Jakob Ellemann-Jensen efter hans tilbagevenden til dansk politik klokken 18 på DRTV og DR1.","Venstres bagland byder Ellemann velkommen tilbage: Der er mange spørgsmål, der skal besvares",Anne Westphal,2023-08-01 13:21:00+00:00,https://www.dr.dk/nyheder/politik/venstres-bagland-byder-ellemann-velkommen-tilbage-der-er-mange-spoergsmaal-der-skal,Politik,496,day,46.774264382960034,1,1,0,66.84615384615384
"Som led i en større opgradering af den russiske flåde skal en del af landets ubåde nu forsynes med et hypersonisk missil, som kan affyres under vand. Det siger chefen for Ruslands største rederi til det statslige nyhedsmedie RIA ifølge Reuters. Missilet hedder ’Zircon’ og skal installeres på de atomdrevne krydsermissil-ubåde, der er en del af Yasen-klassen. - Arbejdet er allerede i gang, siger Alexei Rakhmanov, der er administrerende direktør for United Shipbuilding Corporation til RIA ifølge Reuters. Det er ikke et hvilket som helst missil, der er tale om. Det kan fare afsted med flere gange lydens hastighed og har en rækkevidde på 900 kilometer. Missilets hastighed kombineret med en uforudsigelig bane gør det svært at forsvare sig mod. Det forklarer militæranalytiker ved Forsvarsakademiet Anders Puck Nielsen. - Missilet er lavet til, at ubåde kan ramme de vigtigste mål overhovedet hos fjenden. Russerne kalder dem hangarskibsdræbere. Det siger meget godt, hvad de er bygget til. Det er ubåde, der skal have fat i et hangarskib, siger Anders Puck Nielsen. Ubådene kan sejle over store afstande og er gode til at holde sig skjulte, fordi de ved at være atomdrevne stort set har ubegrænset brændstof. - Det er dem, der i tilfælde af krig, er den store trussel for vores evne til at sejle i Atlanterhavet, siger Anders Puck Nielsen. At der er tale om et særdeles hurtigt flyvende missil betyder samtidig meget lave reaktionstider, og det er også noget, der kan gøre en situation farlig. Det forklarer Jens Wenzel Kristoffersen, der er orlogskaptajn og militæranalytiker ved Københavns Universitet. - Efter min viden er våbensystemet Patriot og SM-6 missilet de eneste to typer af forsvarsmissiler, der kan tage et missil med den hastighed ned, siger han. Danmark råder hverken over det amerikanske våbensystem Patriot, der er landbaseret eller maritime SM-6 missiler. Ifølge Anders Puck Nielsen kan de vestlige lande inklusive Danmark ikke bare vende det blinde øje til, at Rusland opgraderer sine kapaciteter. For ubådsjagt er kommet på dagsorden igen, forklarer militæranalytikeren. - Vesten er nødt til at opgradere, hvordan vi håndterer truslen for hypersoniske missiler, siger Anders Puck Nielsen. Fra politisk side var der tilbage i 2018 et ønske om, at Danmark skulle være bedre til at detektere ubåde. Nu skriver vi 2023, og det er stadig uvist, hvornår hele antiubåds-udstyret er klar til brug. - Danmark har besluttet at opgradere nogle af vores fregatter med sonar, som vil være gode til den her opgave. Når vi har gjort det, har vi en fin antiubådsfregat. Men det er ikke klart endnu. Det bliver forsinket hele tiden, siger Anders Puck Nielsen. - Spørgsmålet er, hvordan vil den her opgave blive prioriteret. Så mange fregatter har vi heller ikke, og hvis vi har den her intense sikkerhedspolitiske situation, vil vi så sende vores krigsskibe til Atlanterhavet eller til Østersøen? Rusland har allerede demonstreret, at ’Zircon’ missilet er et operativt missil, der kan anvendes fra fregatter, men det har ikke tidligere været i stand til at affyre missilet under vand.",Rusland udruster nye ubåde med uforudsigelige missiler,Anders Dall,2023-08-14 17:53:00+00:00,https://www.dr.dk/nyheder/udland/rusland-udruster-nye-ubaade-med-uforudsigelige-missiler,Udland,498,evening,43.347849462365595,1,0,0,64.14285714285714
"Lige inden sommerferien sendte Styrelsen for Undervisning og Kvalitet (STUK) et brev ud til 37 kommuner. I brevene står, at én eller flere af kommunens folkeskoler har bekymrende kvalitet. I alt har 66 kommunale folkeskoler bekymrende kvalitet, viser en aktindsigt, som DR Nyheder har fået. Bekymringsbreve er nyt. Det skyldes en ændring af folkeskoleloven, der trådte i kraft 2. juni i år. Ændringen pålægger børne- og undervisningsministeren årligt at trække en såkaldt udviklingsliste over folkeskoler, der 'har behov for styrket opmærksomhed på deres udvikling for at undgå vedvarende dårlig kvalitet', som der står i folkeskolelovens paragraf 57, stk. 2. Men den nye måde at vurdere kvaliteten i folkeskolen på møder kritik fra flere sider. Kritikken går blandt andet på, at vurderingen bygger på tal fra skoleåret 2021/2022. Altså data, der er et par år gamle. Kommunerne er derfor i forvejen bekendte med problemerne, og i fuld gang med at forbedre kvaliteten i samarbejde med skole og forældrebestyrelser. Løgstrup Skole i Viborg Kommune er en af de 66 folkeskoler, der har modtaget et bekymringsbrev. Skolen lå i ovennævnte skoleår 0,1 karakterpoint under det ønskede gennemsnit i bundne prøver for 9. klasse. Skoleleder Karsten Kloster forstår godt, at der skal være en grænse. Men han mener ikke, at bekymringsbrevet gør noget godt. - At det skal oversættes til at have bekymrende kvalitet, synes jeg er at overgøre det og faktisk helt forkert. Jeg synes, det er lige på kanten af, at det også kan blive lidt uretfærdigt, siger han. Selv om Løgstrup Skole klarer sig godt på trivsel, har skolen altså tidligere ligget for lavt på karaktergennemsnittet i bundne prøver. Men det ved kommunen godt, og derfor kan bekymringsbrevet og et tilbud om et webinar ikke bruges til noget, siger viceskolechefen i Viborg Kommune, Hans Jørgen Dam. - Det er ikke nyt for os. Det er jo gamle data, så vi er allerede i gang. Det forekommer lidt mystisk, at vi skal på et webinar, når vi egentligt godt ved det i forvejen, siger viceskolechefen. Artiklen fortsætter under kortet. Kommunerne har allerede mange års erfaring med at kvalitetssikre folkeskolen, og forbedre de skoler, der har udfordringer. Det siger Claus Hjortdal, der er formand for landets skoleledere. Han mener derfor, at den nye kvalitetssikring er fuldstændig unødvendig. - Det giver ikke mening. Det flytter ikke noget ude på skolen. Skolelederne kigger på brevet og tænker ’Nå, det ved vi godt. Vi gør noget ved det. Hvorfor skal vi også have det af vide af staten’? Skoledernes formand, Claus Hjortdal, forklarer, hvorfor skolerne ikke kan bruge bekymringsbrevene til ret meget: Styrelsen for Undervisning og Kvalitet har i flere år samarbejdet med kommunerne om at forbedre de folkeskoler, der har det svært. Men de nye bekymringsbreve risikerer at sætte samarbejdet over styr, mener Claus Hjortdal. - At føre ekstra tilsyn, er jo bare et udtryk for mistillid på, at kommunerne ikke gør noget ved det. Det passer ikke, lyder det fra skoleledernes formand. Undervisningsminister Mattias Tesfaye har ikke ønsket at stille op til interview.",Statens nye metode til at vurdere kvaliteten i folkeskolen møder massiv kritik,Mette Skov-Jensen,2023-08-15 06:00:00+00:00,https://www.dr.dk/nyheder/indland/statens-nye-metode-til-vurdere-kvaliteten-i-folkeskolen-moeder-massiv-kritik,Samfund,499,morning,39.23588901832045,0,1,0,45.333333333333336
"Markedet for ulovlige e-cigaretter er en gråzone, og unge risikerer at stifte bekendtskab med mere farlige og lyssky stoffer. Sådan siger Jakob Demant fra Sociologisk Institut på Københavns Universitet. Han er ansvarlig for et nyt projekt, hvis fokus er at kortlægge det illegale marked for e-cigaretter på sociale medier som Snapchat og Discord. - Vi skal hjælpe med at finde på idéer, der kan få nedbragt det her problem, siger han. De ulovlige e-cigaretter, der blandt går under navnet puff bars, er nikotinholdige elektroniske cigaretter, som skal smides ud efter et bestemt antal sug. Det er forbudt at sælge dem herhjemme, fordi de indeholder væske med ulovlige smagsvarianter. DR har dog tidligere beskrevet, hvordan unge mennesker forholdsvis nemt kan købe e-cigaretterne i kiosker og på sociale medier. En undersøgelse fra Statens Institut for Folkesundhed viser ifølge Ritzau, at godt hver tredje ung bruger nikotin - enten i form af cigaretter aller alternative produkter. Samtidig viser tal fra undersøgelsen Danskernes Rygevaner 2022, at der er sket en lille stigning i brugen af tobaks- og nikotinprodukter hos personer mellem 15 og 29 år. - Vi kan se, at rigtig meget af den stigning, der er i nikotinforbruget, bliver skabt af puff bars, siger Jakob Demant. DR-programmet Kontant har tidligere undersøgt markedet for puff bars: Projektet er i sin spæde start, og derfor er det også for tidligt at spå om, hvilke idéer gruppen fra Sociologisk Institut ender med at fremlægge, siger Jakob Demant. Én mulighed er dog, at man i højere grad skal have de sociale medier på banen. - Det er ofte sådan, at vi med en vis berettigelse kritiserer dem for at lægge platform til mange illegale aktiviteter. Men vi har brug for at vide, hvad de reelt set gør, og hvordan de kunne inddrages i vores arbejde, siger Demant. Et andet bud er, at man skal iværksætte flere projekter, der gør de unge opmærksom på farene ved de ulovlige e-cigaretter. Samtidig vil forskergruppen i forsøget på at kortlægge problemet få både købere og sælgere i tale. - Vi vil lave krypterede interviews med sælgerne, og med hensyn til køberne vil vi tale med helt almindelige unge, som har erfaring med emnet, lyder det. Selvom det sundhedsmæssige perspektiv ofte er oppe at vende, når snakken falder på salget af de ulovlige e-cigaretter, så er det kriminelle perspektiv også vigtigt, mener Jakob Demant. Han har i tidligere studier af illegale stoffer som kokain og cannabis set, hvordan salget af det og salget af puff bars kan blande sig sammen. - Når et opslag på snapchat fremviser kokainannoncer, så bliver det automatisk genereret andet indhold, og blandt det indhold er der puff bars, siger han. Derfor bliver det interessant for gruppen at undersøge, om det forhold også gør sig gældende i den omvendte rækkefølge. Altså om annoncer for puff bars kan føre brugeren videre til annoncer for eksempelvis kokain. - Vi har en bekymring for, at de to ting dukker op side om side. Det handler om at prøve at beskytte de unge.",Nyt projekt skal kortlægge ulovligt salg af e-cigaretter på sociale medier ,Mads Vestergaard,2023-08-11 09:00:00+00:00,https://www.dr.dk/nyheder/indland/nyt-projekt-skal-kortlaegge-ulovligt-salg-af-e-cigaretter-paa-sociale-medier,Samfund,501,day,47.022704590818364,1,0,0,53.666666666666664
"Rettelse: Tidligere fremgik det i artiklen, at det var det højeste kvartalsoverskud nogensinde. Dette er ikke korrekt. I første kvartal i år fik Novo Nordisk et overskud på 19,8 milliarder kroner efter skat. Det går rigtig godt for medicinmastodonten Novo Nordisk, der netop har offentliggjort regnskabet for andet kvartal i år. Her lander virksomhedens overskud på 19,4 milliarder kroner efter skat. Dermed hæver Novo Nordisk sit overskud med hele 46 procent i årets andet kvartal sammenlignet med sidste år. - Det er et af de højeste kvartalsoverskud, de nogensinde har haft, fortæller DR's økonomikorrespondent Casper Schrøder. Ved årets første kvartal fik Novo Nordisk et overskud på 19,8 milliarder kroner efter skat. Overskuddet skyldes især, at salget af selskabets populære diabetespræparat Ozempic og fedmemedicinen Wegovy brager afsted på både lands- og verdensplan. Og så har Novo Nordisk endda haft svært ved at følge med i produktionen af fedmemedicinen på grund af den store efterspørgsel fra blandt andet USA. Nøglen til succesen hos lægemiddelvirksomheden ligger i det aktive stof semaglutid. Stoffet får kroppen til at tro, at man er mæt, og derigennem opnår man vægttab ved ganske enkelt at spise mindre. Efterspørgslen er stor på Novos fedmemedicin. Ifølge de seneste tal fra Sundhedsdatastyrelsen i juni bruger mere end 66.000 danskere Wegovy, mens lidt over 73.000 danskere har indløst en recept på diabetesmidlet Ozempic i løbet af årets første kvartal. På verdensplan er salget af Wegovy steget til 7,5 milliarder kroner i andet kvartal. Det er en seksdobling i salget, hvis man sammenligner med samme periode sidste år, hvor der blev solgt for omkring 1,18 milliarder kroner. Salget af Ozempic voksede med knap 60 procent til 22,1 milliarder kroner i andet kvartal. - Vi er meget tilfredse med salgsvæksten i første halvår af 2023. Væksten er drevet af stigende efterspørgsel efter vores GLP-1-baserede diabetes- og fedmebehandlinger, og vi betjener flere patienter end nogensinde før, siger administrerende direktør i Novo Nordisk Lars Fruergaard Jørgensen i en pressemeddelelse. Selvom Novo Nordisk selv havde høje forventninger til resultatet af halvårsregnskabet, er salget af deres præparater gået endnu bedre end forudset. - For anden gang i år bliver Novo Nordisk selv overrasket over, hvor mange penge de kommer til at tjene. De regner nu med, at deres overskud vil vokse med op mod 37 procent sammenlignet med sidste år. Det er ikke småting, når vi taler om milliarder af kroner, siger DR's økonomikorrespondent, Casper Schrøder. Og der er en god grund til, at Novo Nordisk endnu en gang kan skrue på forventningerne. Tirsdag offentliggjorde selskabet testresultater, som viser, at medicinen ovenikøbet kan forebygge alvorlige hjerte-kar-hændelser med omkring 20 procent. Dertil er Novo-aktien også skudt i vejret i så høj en grad, at Novo Nordisk i marts blev en markedsværdi, der bringer det danske C25-selskab ind i gruppen af de 20 største selskaber i verden. For det går så godt i Novo Nordisk, at det påvirker hele Danmarks samlede danske økonomi, vurderer Casper Schrøder. - Dansk økonomi ville nok stå stille, hvis vi trak medicinalindustrien ud af regnestykket, siger han.",Populær fedme- og diabetesmedicin giver Novo Nordisk tocifret milliardoverskud,Julie Würtz,2023-08-10 07:41:00+00:00,https://www.dr.dk/nyheder/penge/populaer-fedme-og-diabetesmedicin-giver-novo-nordisk-tocifret-milliardoverskud,Business,502,morning,44.17613488975357,0,1,0,64.55555555555556
"- Der er dage, hvor jeg ikke har lyst til andet end at ligge på gulvet og kigge op i loftet. 31-årige Malene Lund Staugaard fra Risskov ved Aarhus kan ikke finde sig til rette i sit liv. Hun har svært ved at huske. Svært ved at holde fokus. Det kan føles 'som at tøjle en vild hest', når Malene skal holde opmærksomheden på noget, hjernen ikke har lyst til. For Malene Lund Staugaard selv er der ingen tvivl: Hun har symptomer på ADHD. Det er hendes læge enig i, og derfor er hun også blevet sendt til udredning hos en praktiserende psykiater. Men hun skal vente længe for at få en psykiaters ord for, om hun har ADHD - og for at få hjælp. Hun har fået en tid til den 22. maj 2025. Den fik hun 3. april 2023. Så hun skal altså vente lidt over to år. - Jeg er fyldt med afmagt, siger hun. Malene Lund Staugaard er ikke alene om at vente på at få hjælp hos en praktiserende psykiater. På landsplan er den gennemsnitlige ventetid i øjeblikket 81 uger, viser nye tal, DR har trukket fra sundhed.dk. Det er halvandet år. Værst står det til i Region Midtjylland, hvor Malene Lund Staugaard bor. Her er der lige nu 122 ugers ventetid i gennemsnit. Det svarer til omtrent 2,3 år for at komme til psykiater. Forklaringen på de længere ventelister er mangel på psykiatere, samtidig med at et stigende antal af danskere har brug for dem. Sådan forklarer både politikere og eksperter det. For Malene Lund Staugaard er ventetiden et slag i maven. For det første aner hun ikke, om hun får en diagnose - og om det kommer til at hjælpe, hvis hun får hjælp. For det andet rækker dagpengene kun til december. Hun er uddannet cand. mag. i dansk og kommunikation. Men to gange, har hun mistet et job, fordi psyken ikke kunne følge med - det ene måtte hun selv sige op, og i det andet blev hun opsagt i prøveperioden. - Jeg har brug for hjælp, så det ikke igen ender i et nederlag, når jeg får et arbejde. Jeg føler mig meget magtesløs over, at jeg skal vente så længe på hjælp. Allerhelst ville Malene Lund Staugaard bare gerne gå på arbejde som alle andre, og som hun havde forestillet sig, da hun gennemførte kandidatuddannelsen for tre år siden. Men flaskehalsen i den offentlige psykiatri gør, at hendes liv er gået i stå. - Mit liv er mere eller mindre sat på pause, indtil jeg kan komme til psykiater. Jeg sidder her på dagpenge og koster samfundet. Sådan behøvede det ikke at være, siger hun. For enden af de mange måneders ventetid gemmer der sig et spinkelt håb op, at hun kan få et arbejde, hvor det ikke ender i et nederlag. Igen. - Jeg håber, at psykiateren kan give mig afklaring. Jeg håber, jeg kan få adgang til hjælp - og jeg håber at få lov til at prøve et medicineret forløb, siger hun.",Alt for mange patienter - og alt for få psykiatere: Malene har fået en tid ... om to år,Emil Hobolt Mortensen,2023-08-12 17:00:00+00:00,https://www.dr.dk/nyheder/indland/alt-mange-patienter-og-alt-faa-psykiatere-malene-har-faaet-en-tid-om-aar,Samfund,505,evening,25.797986216335108,1,0,0,16.014705882352942
"Hvis du altid har drømt om at se stjerneskud, så skal du krydse fingre for, at der kommer huller i skyerne i nat. For den årlige meteorregn Perseiderne når sit højdepunkt natten mellem lørdag og søndag. Under de helt rigtige betingelser vil det være muligt at se helt op mod 100 stjerneskud i timen, når det ”går vildt for sig”, forklarer astrofysiker Tina Ibsen. - Bor man et sted, hvor det er mørkt, bør man give sig selv en halv time, lægge sig på jorden og kigge op, for det er ret fantastisk. Perseiderne kæmper med meteorsværmen Geminiderne om at være de bedste meteorsværme til at give masser af stjerneskud på himlen. Men Perseiderne kommer med noget, som gør den helt særlig, fortæller hun. - Perseriderne er kendt for at have mange af de kraftige stjerneskud, man kalder ildkugler. De er værd at kigge efter. Først og fremmest kræver en succesfuld stjerneskudstur, at der er skyfrit foroven. Find et mørkt område. Gerne ude på landet eller langs kysterne, hvor der ikke er kunstigt lys. Gå ud i god tid. Det tager en halv time, før dine øjne har vænnet sig til mørket. Pak telefonen væk. Kigger du på skærmen, går der igen en halv time, før øjnene er klar til mørket. Skal du bruge lys, så medbring en rød lygte. For eksempel baglygten fra cyklen. Det røde lys forstyrrer ikke dit nattesyn lige så meget. Kilde: Tina Ibsen, astrofysiker. Hvis man tror på, at der kommer et hul i skyerne – og gerne vil opleve de mange stjerneskud – er der et par gode råd, man kan følge. For det første handler det om at komme ud af byen, fordi lysforureningen her spænder ben for, at man kan se nattehimlen ordentligt. - Og så handler det også om at lægge mobiltelefonen fra sig, for det ødelægger ens nattesyn, lyder det fra Tina Ibsen. - Tag gerne ud et sted, hvor man har frit udsyn i nord-nordøstlig retning, for det er her og højt oppe på himlen, at man kan komme til at se flest stjerneskud. Geografisk skulle der ikke være de store forskelle på, hvor der er størst chancer for at se stjeneskuddene, fortæller astrofysikeren. - Men jo længere man kommer fra byerne, desto bedre. Ude ved kysterne er et godt bud, men et fladt sted uden høje huse er lige så fint, fortæller Tina Ibsen. Perseiderne er rester af kometen ved navn Swift-Tuttle og er en af årets største meteorsværm. Ifølge Planetarium udgår de fleste af stjerneskuddene fra stjernebilledet Perseus, Cirka en times tid efter solnedgang og frem skulle man begynde at kunne se de første stjerneskud, hvis der er hul i skydækket, fortæller Tina Ibsen. Hvert år omkring den 12. august brager Jorden ind i meteorsværmen, hvor sten og andre efterladenskaber fra kometen falder ned gennem Jordens atmosfære og brænder op. Så man skal altså ikke være bange for at få en komet-rest i hovedet i nat? - Nej, det skal man ikke. Der er ikke noget at være bange for overhovedet, forsikrer Tina Ibsen.","Er der hul i skyerne over dig, kan du i nat se op mod 100 stjerneskud i timen  ",Rasmus Jungersen,2023-08-12 18:46:00+00:00,https://www.dr.dk/nyheder/viden/er-der-hul-i-skyerne-over-dig-kan-du-i-nat-se-op-mod-100-stjerneskud-i-timen,Videnskab,507,evening,31.74598575395388,1,0,0,29.11111111111111
"De forlod deres hjem i al hast kun med det tøj, de havde på, og uden at vide, om deres nærmeste var i sikkerhed eller ej. Men her i nat dansk tid kunne beboerne i byen Lahaina på Hawaii-øen Maui kortvarigt vende hjem efter massive naturbrande i det amerikanske ferieparadis. Her fik de lov til at gennemsøge de forkullede rester af deres huse igennem efter personlige ejendele, som flammerne ikke havde fået fat i. En af dem var 46-årige Kathleen Dukes, som CNN har talt med. Hun er født og opvokset i Lahaina og fortæller, at det er helt uvirkeligt at se hendes hjemstavn hærget af flammer. - Jeg var i chok. Det ligner virkelig en spøgelsesby, siger Kathleen Dukes. Da hun forlod flammerne, gjorde hun det uden at vide, om hendes mor, der også bor i byen, var i stand til at flygte. Først i går var det muligt for hende at få fat i sin mor. Lynn Robinson, der bor i et lejlighedskompleks i byens centrum, var også en af dem, der kunne vende tilbage. Bygningen er nu brændt ned til grunden, fortæller hun. Da hun hørte om brandene, tog de til kysten, så de ville have mulighed for at springe i vandet, hvis flammerne skulle nærme sig. Her overnattede de, og synet var voldsomt, da de vågnede op næste dag. - Da vi vågnede, var alt ødelagt omkring os. Det var som en krigszone, siger hun. Nelen Cesar og hendes familie var så heldige, at de nåede at få familiefotos og andre personlige minder med sig, inden de flygtede. Nu har hendes datter været tilbage for at se, hvor meget af huset, der stadig står tilbage, og taget billeder af det til Nelen Cesar. Men huset er jævnet med jorden, hvilket hun stadig har svært ved at forstå. - Jeg var nødt til at se nogle beviser. Jeg håber stadig på, at noget er tilbage, siger hun til CNN. En lokal finder det sted, hvor hendes bolig engang lå: Selvom de lokale myndigheder har givet lokale og turister, der kan bevise, at de har hotelreservationer, lov til at tage tilbage, så sker det ikke problemfrit. Der er ikke fuld adgang til strøm og vand, og telefonforbindelserne er heller ikke fuldt funktionsdygtige. Den eneste vej til Lahaina er også ramt af massiv kø, og myndighederne har igen valgt at lukke vejen. Det skyldes ifølge myndighederne, at de lokale ikke overholder reglerne, når de opholder sig i Lahaina. Se, hvordan Lahaina ser ud, efter flammernes hærgen: 85 procent af brandene omkring Lahaina skulle ifølge myndighederne være under kontrol. The Guardian skriver, at beboerne er blevet advaret om giftig røg fra de områder, der stadig er i brand. Derfor er der blandt andet sat barrikader op i byen, så beboere ikke kan komme ind på de områder. Desuden opfordrer man folk til at bære masker for at undgå støv og andre partikler, som kan skade ens helbred. Indtil videre har 80 mistet livet på grund af brandene. Det gør brandene til de mest dødelige i den amerikanske østats historie.",Hawaiianere måtte vende hjem til deres nedbrændte huse: 'Det ligner virkelig en spøgelsesby',Silas Bay Nielsen,2023-08-12 08:29:00+00:00,https://www.dr.dk/nyheder/udland/hawaiianere-maatte-vende-hjem-til-deres-nedbraendte-huse-det-ligner-virkelig-en,Udland,509,morning,35.83097112860892,1,0,0,43.769230769230774
"Mens solen i weekenden fortsatte ugeneret med at sende strålerne ind i de tusindvis af solceller, vi har opstillet i Danmark, nåede produktionen et niveau, hvor der faktisk var mere grøn strøm i elnettet, end vi kunne forbruge. Søndag dækkede vi 102,1 procent af det elforbrug, vi havde i Danmark. Den udvikling blev fulgt nøje hos Green Power Denmark, hvor Kristian Rune Poulsen, chefkonsulent og energianalytiker, bemærkede det. - Jeg plejer at sige, at det her er medicinen, der begynder at virke mod energikrisen. Og det er kommet for at blive. Vi kan indrette os efter det. Vi skal ikke altid lade elbilen om natten, om sommeren skal vi bruge strøm midt på dagen. Det samme gælder virksomheder, siger han. Men forskellen på weekenden og hverdagen kan man også aflæse i de data, der dækker over strøm fra solceller og vindmøller. Vejret i dag er lige så solrigt som weekendens vejr, og vinden har næsten samme styrke, men i skrivende stund er det 85,4 procent af vores forbrug, der dækkes af sol og vind. Skal vi blive bedre til at få den optimale udnyttelse af grøn strøm, skal vi i højere grad planlægge efter, hvornår vi bruger strøm. Det har mange tillært sig, efter højere elpriser gjorde det tydeligt, at der var forskel på, om vaskemaskinen var i gang, når der var billig strøm i elnettet eller ej. Især el-bilisterne fremhæver chefkonsulent og energianalytiker ved Green Power Denmark Kristian Rune Poulsen. De har nemlig stort fokus på, hvornår de sætter stikket i bilen, da der kan være omkring 50 kroners forskel på en fuld opladning. - Nu har vi talt om grøn strøm i en del år, og nu er det her. Så nu er det altså de næste skridt med fokus på lagring og fleksibilitet. Det her er bare en forsmag på, hvad der kommer, siger han. Lige nu dækker vi kun en lille del af den ambition, der er for solceller opstillet i Danmark. På sigt skal de kunne producere 20 gigawatt. - Og vi har lige rundet tre, siger Kristian Rune Poulsen, og fortsætter: - Solceller er den billigste måde at få produceret en kilowatttime på, men selvom vi får power to x (En måde at lagre grøn energi på, red.), batterier og lader vores elbiler, så vil vi komme til at få en overproduktion om sommeren, forklarer han. Selvom det nuværende niveau af solceller er tilstrækkeligt til, sammen med snurrende vindmøller, at dække elforbruget i perioder af sommeren, så skal vi også have opbygget så mange vindmøller, at der i de solfattige vintermåneder kan hives nok energi ud af himlen til, at vi kører på grøn strøm. - Man skal huske hele året, og det slår ekstra meget igennem nu her på grund af vejret. Maj er faktisk den bedste måned, derfor kommer rekorderne der, siger han. Sommermånederne er udfordret af, at det er for varmt til, at solcellerne optimalt kan producere strøm. Både fordi elektronikken er mere effektiv ved lavere temperaturer, men også fordi, der i nogle tilfælde skal bruges energi på at køle dem ned.","Solrigt sommervejr gav mere strøm, end vi kunne bruge",Simon Brix,2023-06-12 17:30:00+00:00,https://www.dr.dk/nyheder/vejret/solrigt-sommervejr-gav-mere-stroem-end-vi-kunne-bruge,Vejret,511,evening,40.794997733111686,1,0,0,31.22222222222222
"Der var god udsigt over Kinas største by fra toppen af Kinas højeste skyskraber, Shanghai Towers, som udenrigsminister Lars Løkke Rasmussen (M) i dag besøgte som første stop på et tre dage langt visit i landet. Den danske virksomhed Danfoss har nemlig leveret ventiler til skyskraberen, og målet med besøget er at gøre det lettere for danske virksomheder at komme ind på det kinesiske marked. Dén udsigt er dog mindre god end den fra toppen af Shanghai Towers. Det er nemlig blevet mere kompliceret at være en dansk virksomhed i Kina, siger Jens Eskelund, der er præsident for EU's handelskammer i Kina samt chefrepræsentant for Mærsk i Kina og Nordøstasien. - Der er kommet en del ny lovgivning i Kina, som mange af vores medlemmer oplever som værende forringende for deres forretningsvilkår. Handelskammeret lavede i juni en undersøgelse blandt en række europæiske virksomheder, der har aktiviteter i Kina, og her svarede 64 procent, at det er blevet sværere at operere i landet det seneste år. Kina har blandt andet skærpet sin datalovgivning, der blandt andet betyder, at udenlandske virksomheder skal opbevare sine følsomme data på kinesiske servere. - For nogle virksomheder kan det være et problem med følsomme data, fx ved beskyttelse af varemærker. For andre virksomheder kan det give administrative problemer, hvis man skal investere i separat kinesisk infrastruktur, hvilket kan bidrage til, at nogle tænker sig om en ekstra gang, inden de investerer i Kina, forklarer Jens Eskelund. En analyse fra Dansk Industri (DI) viste sidste år, at hver fjerde af DI's medlemmer har planer om at mindske deres engagement i Kina, blandt andet på grund af situationen omkring Taiwan, som Kina mener hører til landet. Mange firmaer investerer i stedet i Indien eller andre asiatiske lande, en strategi der omtales som ""Kina plus 1"". Det er ikke kun ny lovgivning, der gør det sværere at være en udenlandsk virksomhed i Kina. Landet har nemlig også øget sit fokus på egne virksomheder for at blive mindre afhængig af omverdenen. Dertil er den kinesiske økonomi trængt. - Der er en afmatning i den kinesiske økonomi, der ser ud til at vokse omkring fem procent i 2023, og det er ikke det samme, som vi har været vant til tidligere. Hvor der før var store muligheder for alle i Kina, gælder det nu færre industrier, siger Jens Eskelund. Efter besøget i Shanghai, hvor flere danske virksomheder deltager, rejser Lars Løkke Rasmussen torsdag videre til Beijing. Her vil han tale med den kinesiske handelsminister om de problemer, danske virksomheder møder i Kina. - Der er store muligheder, men også store udfordringer. Jeg bilder mig ikke ind, at Danmark selvstændigt kan slå en dør ind, men hvis Europa har en koordineret tilgang til Kina, så kan vi argumentere for, at der skal være det, man kalder level playing field (samme spilleregler, red.), siger Lars Løkke Rasmussen. - Kina er vores fjerde største eksportmarked, og Kina efterspørger mange af de spidskompetencer, der er i dansk erhvervsliv. Der er klart et potentiale for mere samhandel. Danmarks største handelspartner er Tyskland og derefter USA, Sverige og Kina.","Lars Løkke er på erhvervsfremstød i Kina, men flere ting spænder ben for danske virksomheder",Lasse Berg Sørensen,2023-08-16 20:48:00+00:00,https://www.dr.dk/nyheder/udland/lars-loekke-er-paa-erhvervsfremstoed-i-kina-men-flere-ting-spaender-ben-danske,Udland,512,evening,46.74860838244925,1,0,0,35.0
"Koranafbrændinger i Danmark og Sverige har udløst voldsomme reaktioner rundt om i verden. Senest har den millitante ekstremistiske terrororganisation al-Qaeda sendt en krigserklæring mod Danmark og Sverige. Det har sat gang i et arbejde i Udenrigsministeriet for at øge sikkerheden, lyder det fra udenrigsminister Lars Løkke Rasmussen (M). - Det får os til at gøre to ting. For det første at passe på vores ambassader og understrege overfor værtslandene, at de også er forpligtet til det. - Og så i øvrigt at prøve at minimere risikoen. Det er baggrunden for, at vi for efterhånden længe siden sagde, at vi har en intention om at komme med et tilspidset juridisk indgreb, der gør, at den her systematiske fornærmelse af muslimer globalt kan stoppe, siger han. Det er altså det forbud mod koranafbrændinger, som regeringen har varslet, men endnu ikke har fremlagt et konkret forslag til. Ifølge Lars Løkke Rasmussen er det ved cirka ti ambassader i Danmark, der næsten dagligt bliver brændt koraner af. Udenrigsministeren siger, at der ude i verden bliver taget godt imod, at Danmark har varslet et stop for afbrændingerne. - Så er Danmark også et demokrati, og der bruger jeg lidt energi på at få forklaret, at det fungerer ikke sådan, at en regering bare siger, at nu stopper vi det her, og så stopper det. For det kræver noget lovgivningsarbejde. Det er der forståelse for, siger Lars Løkke. Justitsminister Peter Hummelgaard (S) sagde tidligere i dag, at myndighederne tager den nye trussel fra al-Qaeda alvorligt, men at det generelle trusselsniveau i Danmark ikke bliver hævet af den grund. Alligevel gør koranafbrændingerne en forskel for sikkerheden, siger Lars Løkke Rasmussen. - Selvom koranafbrændingerne jo ingenlunde repræsenterer den brede danske befolknings syn på verdensborgere med en anden religiøs opfattelse, så indgår det i en propagandamaskine. - Det er vand på møllen for nogle ekstremistiske grupper. Det er det, vi er oppe mod. Og det er også det, den her al-Qaeda-melding er udtryk for, lyder det. Det er altså derfor, regeringen har sat gang i at få udarbejdet et lovforslag til at stoppe koranafbrændingerne og samtidig sørget for at kommunikere intentionen ud til de lande, hvor afbrændingerne har givet problemer. Men det virker som om, al-Qaeda ikke har lyttet og forstået budskabet om, at der er en lovgivning på vej i Danmark med et forbud? - Nu kommunikerer jeg ikke med al-Qaeda, så dem har jeg ikke haft nogen dialog med. - Jeg har haft en dialog med rigtig mange kolleger ude i verden. De har også en offentlig opinion. De har også folk, der går på gaden. De har også nogen, der af indenrigspolitiske grunde puster til ilden. - Og selvom man måske i Irak eller andre lande godt forstår den danske position og lovmaskine, så kan der være nogen, der gerne vil puste tingene op. Det er den verden, vi lever i. Den nye trussel fra al-Qaeda har dog ikke fået regeringen til at sætte fart på at få udarbejdet lovforslaget om et afbrændingsforbud. Men der bliver arbejdet på højtryk for at få det klar, lød det tidligere i dag fra justitsministeren.",Løkke reagerer på al-Qaeda-trussel: Vi passer på vores ambassader ,Emil Eller,2023-08-15 16:45:00+00:00,https://www.dr.dk/nyheder/politik/loekke-reagerer-paa-al-qaeda-trussel-vi-passer-paa-vores-ambassader,Politik,515,evening,39.1177691309987,1,0,0,38.27272727272727
"Oversvømmelser i Norge, ekstreme naturbrande på Hawaii og i Grækenland, hagl som tennisbolde i Italien, varmen i Sydeuropa, en juli i Danmark, der aldrig har været vådere. Det er nogle af de vejrhændelser, som sommeren 2023 vil blive husket for, og som ligger forud for de forhandlinger om klimaet, som politikerne herhjemme i næste uge tager hul på igen. Her skal man drøfte de konkrete tiltag, som skal til for at nå 2025-målene om at reducere CO2-udledningen med 50 til 54 procent. Et tal, der bliver holdt op mod udledningen i 1990. Klimaeksperter har påpeget, at klimaforandringerne har spillet en rolle i mange tilfælde i det ekstreme sommervejr, og både partier og grønne organisationer mener, at når det kommer til at finde løsninger, så skal tempoet sættes op. Hos Enhedslisten efterlyser man en krisementalitet hos regeringen. - Det, vi mangler, er at se konkret handling. Mange af regeringens klimainitiativer handler om at investere i teknologiske løsninger, og jeg synes, det er glimrende, at vi forsker i teknologiske løsninger, det er bare ikke tilstrækkeligt, siger Peder Hvelplund, der er gruppeformand i Enhedslisten. Ifølge ham skal ambitionerne hurtigere og højere op allerede for 2025 end det nuværende kortsigtede mål. - Ja, det bliver vi nødt til, for ellers risikerer vi, at de konsekvenser, vi kommer til at se på sigt, bliver fuldstændig uoverstigelige og får enorme konsekvenser for folks dagligdag, siger han. Klimaloven forpligter Danmark til at nå at skære mindst 50 procent af udledningerne væk i 2025. Det måles i forhold til udledningerne i 1990. Formålet er, at der bliver udledt færre drivhusgasser til atmosfæren, som bidrager til den globale opvarmning. 2025-målet beregnes som et gennemsnit af 2024, 2025 og 2026. Det vil sige, at tælleren allerede går i gang fra 1. januar 2024. En rapport fra Klimarådet viser, at Danmark er noget længere fra klimamålet for 2025 end i regeringens klimafremskrivning. Men at håndtere klimaudfordringen kræver ifølge Lars Aagaard (M), Danmarks klima-, energi- og forsyningsminister, at man holder hovedet koldt. Ifølge ham skal Danmark gå forrest med at nå målet om at halvere CO2-udledningen med 50 procent i 2025 og 70 procent i 2030. Og derudover satse på en massiv udbygning af grøn energi. - Men det vil have store konsekvenser at skærpe målene så voldsomt, som der bliver talt om på den korte bane. Og det vil jeg stille og roligt sige, at det tror jeg ikke, den danske befolkning bredt set er med på, siger ministeren. Han nævner blandt andet, at man risikerer, at arbejdspladser må lukke ved det. Derudover ville vi stadig få ""store temperaturstigninger, selv hvis vi lukkede Danmark i morgen"". Der skal være en social balance, og Danmark skal stadig kunne hænge sammen, mener ministeren. - Gør Danmark det ubalanceret socialt herhjemme, så mister vi opbakning. Gør vi det ubalanceret i forhold til hvor resten af verden går hen, så får vi ikke nogen klimaeffekt og vedvarende opbakning til at føre klimapolitik, siger Lars Aagaard. Regeringen har tidligere fremlagt sit bud på et tiltag, som går på at en større andel af biobrændsler skal fyldes i benzin - og dieseltankerne.",Klimaminister efter sommer med ekstremt vejr: For hurtig klimahandling vil have store konsekvenser,Karen Klærke,2023-08-11 13:05:00+00:00,https://www.dr.dk/nyheder/indland/klimaminister-efter-sommer-med-ekstremt-vejr-hurtig-klimahandling-vil-have-store,Samfund,515,day,43.648971650917176,0,1,0,43.769230769230774
"Først klokken 9 går Anton Nitschke og Sigrid Baattrup ind ad hovedøren på Th. Langs Skole i Silkeborg. I det seneste år er de sammen med resten af de ældste elever på skolen mødt en time senere, end de plejede at gøre. - Jeg føler mig mindre træt, og jeg synes, vi snakker mere sammen om morgenen end tidligere, hvor alle sad og kiggede på deres mobil. Vi er blevet mere sociale, siger Sigrid Baattrup. Hør Sigrid Baattrup fortælle om, hvad det bedste har været ved at møde en time senere: I et forsøg på at skabe bedre trivsel lader en række skoler landet over eleverne fra 7. til 9. klasse møde op til en time senere. Det viser en opgørelse, DR har lavet. En af de skoler, hvor eleverne har forsøgt sig med senere mødetid, er TH. Langs Skole i Silkeborg, hvor Tine Kristiansen er skoleleder. - Søvn er et indsatsområde for at få vores elever i endnu bedre trivsel. Ifølge Statens Institut for Folkesundhed kan for lidt søvn nemlig føre til risiko for mistrivsel, koncentrationsbesvær og udvikling af stress og depression. Tre ud af fire 15-årige får ikke den anbefalede søvn på 8-10 timer. Th. Langs Skole har derfor siden sidste sommer forsøgt sig med senere mødetider, hvor eleverne systematisk har skulle tjekke ind via en app og registrere deres søvn. Og ifølge skolelederen viser det, at eleverne sover længere og sover bedre, når de møder senere. - De er mere opmærksomme og mere åbne. Deres trivsel blomstrer. Både i skolen og om eftermiddagen i deres fritidsinteresser. Og fagligt har vi aldrig set så høje karakterer, uden jeg kan vide, om det udelukkende er på grund af de senere mødetider. For Anton Nitschke på 13 år, der skal i 8. klasse efter sommerferien, har det været skønt at sove en ekstra time. - Jeg føler mig mere frisk om morgenen, og jeg kan godt mærke en bedre stemning, hvor der er mindre larm og mere koncentration, fordi folk er friske. Sigrid Baattrup skal også i 8. klasse efter ferien, og for hende har vigtigste været, at hun selv og andre har haft mere overskud. - Den største fordel har været, at vi abrejder bedre sammen i grupper, fordi folk har mere overskud, når de ikke er så trætte. Men handler det ikke bare om, at I skal gå en time tidligere i seng? - Jo, vi kan godt gå i seng tidligere, men det er svært at falde i søvn tidligt nok, siger hun. Selv om eleverne på Th. Langs Skole møder senere, får de ikke senere fri, bortset fra en enkelt dag. Derfor er timetallet gået ned for eleverne, men det er sket med åbne øjne, siger skoleleder Tine Kristiansen. - Derfor kan man godt sige, at vi laver det på de unges præmisser. Men vi gør det af en grund. Vi gør det, fordi vi tror, at de trives mere og lærer mere. Først om et par år bliver det afgjort, om forsøget med at møde klokken 9 skal gøres permanent på skolen. Hør folkeskoleeleven Emily fortælle om senere mødetider i nyhedspodcasten Tiden:",Anton og Sigrid møder en time senere i skole: 'Vi er blevet mere sociale',Anders Heissel,2023-08-06 19:15:00+00:00,https://www.dr.dk/nyheder/indland/anton-og-sigrid-moeder-en-time-senere-i-skole-vi-er-blevet-mere-sociale,Samfund,517,evening,30.23784722222222,1,0,0,21.142857142857142
"Den kraftige blæst over Danmark fortsætter tirsdag – men der kommer til at være forskel på vindens styrke, alt efter hvor du befinder dig i landet. Særligt nordjyderne og danskere langs Vestkysten skal holde godt fast på hat og paraply i dag, hvor der kan komme vindstød af stormstyrke. Sådan lyder det fra DR’s vejrvært Simon Brix. - Ved Hanstholm har vi fra morgenstunden allerede målt vindstød på 31,9 meter i sekundet. Men i resten af landet møder vi også vindstød, der ligger oppe omkring hård vind og kuling-styrke, fortæller han. Vindstød af orkanstyrke registreres, når det blæser mere end 32,6 meter i sekundet, og det er ikke usandsynligt, at vi når det i dag langs Vestkysten, fortæller Simon Brix. I Løkken blæste det fortsat kraftigt her til morgen. På stranden har man flyttet nogle af de kendte badehuse, men ikke alle er nået at komme i sikkerhed: Mens det i den nord- og vestligste del af landet kan blæse kraftigt resten af dagen, er det primært i morgen, formiddag og de tidlige eftermiddagstimer, at man på Sjælland kan få en smag af det voldsomme vejr. Fra morgenstunden blev der målt vindstød på 28,3 meter i sekundet ved Røsnæs Fyr nord for Kalundborg. - Sjællands kyster kan også være påvirket. Men omkring middag begynder det at koncentrere sig omkring Nordjylland, siger Simon Brix. Først når vi når onsdagen, er det blæsende vejr overstået, lyder det fra vejrværten. - Onsdag formiddag er vi ved at være tilbage på et normalt niveau, og fra midnat vil det hovedsageligt være Nordjylland, hvor det er meget blæsende. Mens der tirsdag også faldt store mængder regn, vil vandet fra oven i dag spille en mindre rolle. I de sydlige dele af landet vil det være som byger i den lette ende, men i eftermiddag, aften og nat vil det give regnvejr i Nordjylland, mens der fortsat er lidt sol længere mod syd, fortæller Simon Brix. - Nordjyderne kan få op til 20 millimeter i dag. I resten af landet bliver det sandsynligvis ikke mere end en god håndfuld millimeter – og nogle steder slet ikke noget. Den sydlige del af landet kan tilmed opleve lidt sol i løbet af dagen, siger han. I dag var mængderne af nedbør en helt anden. Ifølge DMI faldt er der for eksempel faldet 56 millimeter i Helsingør siden natten til mandag. Temperaturen i dag minder heller ikke på noget, der ligner sommervejr og vil hele døgnet ligge på mellem 13 og 15 grader. Hos DMI opfordrer man danskerne til at passe på, hvis man færdes udendørs, da vindstød af stormstyrke kan betyde, at tagsten blæser ned, store grene knækker, træer kan vælte og at trampoliner og andre løse genstande kan flyve en tur. Også i Aarhus, hvor DR Vejret holder til, lå der fra morgenstunden afrevne grene på vejen, fortæller Simon Brix. - Træerne har blade i øjeblikket, og det betyder, at vinden har mere at tage fat i. Derfor ser vi flere væltede træer og grene, som er knækket over, selvom vindstyrken ikke er exceptionel. Du kan resten af dagen følge vejret i vores live-blog her.",Blæsten river og flår i Danmark - ventes først at løje af i morgen,Rasmus Jungersen,2023-08-08 08:02:00+00:00,https://www.dr.dk/nyheder/vejret/blaesten-river-og-flaar-i-danmark-ventes-foerst-loeje-af-i-morgen,Vejret,518,morning,40.19409314090165,1,0,0,28.384615384615387
"Normalt er det ikke positivt, at blive trukket gennem mudderet. Men når man frivilligt lader sig indskrive til en tur i den våde jord, er sagen en anden. Søndag svinede landets bedste cykelcross-ryttere nemlig sig selv til, bogstaveligt talt, da de dystede om DM-titlen på den mudderfyldte rundstrækning omkring Ballerup Super Arena. Gennem mere end en time tæskede 31 ryttere rundt på den 2500 meter lange bane, og kun 24 formåede at gennemføre alle syv omgange. Bedst af alle var Sebastian Fini. I ensom majestæt kørte regenten af dansk cykelcross over målstregen og kunne lade sig hylde som dansk mester - for femte gang i karrieren. Tag med et smut til mudderfest med den nykårede danske mester i cykelcross. Til DM i cykelcross jonglerer Sebastian Fini med flere cykelkasketter. For godt nok er han professionel, men søndag i Ballerup er det som i det gode gamle amatørdage. Cyklen sidder bag på bilen, og klargøringen foregår på parkeringspladsen. Så det gælder om ikke at slippe hverken dæktryksmåler eller umbraconøgler af syne. Sebastian Fini er 27 år. Denne søndag kører han cykelcross, men han er egentlig professionel mountainbike-rytter. Han deltog ved OL i Tokyo i 2021, har flere gange været på podiet i World Cuppen og i august 2022 vandt han sølv ved EM. Derfor er han også en populær herre i Ballerup denne søndag, hvor der flittigt skrives autografer og gives interview. Det er ikke pengene, som trækker Fini til DM i cykelcross. Tilmeldingsgebyret er på 350 kroner. Og søndagens løb er også Finis eneste crossløb i denne sæson. Næhh, det er lysten, der driver det. 'Det er bare sjovt', som han siger. Selvfølgelig ekstra sjovt, når man vinder. Sebastian Fini kommer forrygende fra start. Allerede på første bakke viser han, hvorfor han fire gange tidligere har vundet DM-titlen. Resten af feltet ser ikke mere til Fini. Godt nok ryger kæden af undervejs, men det forhindrer ham ikke i at nappe DM-guldet fra spids. I cykelcross konkurrerer rytterne på en rute, som består af en kombination af forskellige typer terræn såsom veje, marker og stier. Her er forhindringer eller stigninger, der får rytterne til stige af og på cyklen. Cyklerne kan ligne almindelige racercykler, men er mere robuste og har en anden geometri. Mest bemærkelsesværdigt er dækkene, der er grove og mønstrede, mens bremserne også adskiller sig fra almindelige racercykler. Kilde: Danmarks Cykle Union Fokus er rettet på Sebastian Fini, men den 27-årige DM-guldvinder er ikke alene om søndagens DM-triumf. Fordi banen er så mudret, skifter Sebastian Fini nemlig cykel flere gange i løbet af de syv omgange. Den brugte cykel bliver spulet, smurt og justeret, før den igen er klar til at komme en tur gennem mudderet. Derfor har Sebastian Fini i dagens anledning et hold venner, som hjælper ham i skiftezonen. Efter en time og 32 sekunder er det slut. Sebastian Fini kører over målstregen med armene i vejret. Sidste års femteplads er vekslet til pladsen øverst på skamlen. Og efter et velfortjent bad kan den 27-årige cykelrytter trække i dannebrogstrikoten og lade sig hylde som dansk mester i cykelcross 2023. Andenpladsen går til Gustav Wang, mens Tobias Lillelund napper bronzemedaljen.",Smurt ind i mudder kører Sebastian gerne en time i jagten på Dannebrog,Morten Mølby (tekst og foto),2023-01-16 19:48:00+00:00,https://www.dr.dk/sporten/cykling/smurt-ind-i-mudder-koerer-sebastian-gerne-en-time-i-jagten-paa-dannebrog,Sport,522,evening,35.6454816285998,1,0,0,28.384615384615387
"Rettelse: I afsnittet om Norge fremgik det tidligere på baggrund af et faktaark fra Udenrigsministeriet, at det ikke var tilladt at afbrænde koraner. Det må man ifølge et opdateret faktaark fra det danske udenrigsministerium dog gerne. Det er derfor rettet i artiklen. Regeringen vil indføre en bestemmelse mod koranafbrænding, efter den seneste tids afbrændinger herhjemme og i Sverige, der har ledt til et diplomatisk stormvejr. Ifølge udenrigsminister Lars Løkke Rasmussen (M) er der behov for ""et juridisk værktøj"" i form af en lovtilføjelse eller lovændring, men hvad det helt nøjagtig indebærer, ved vi endnu ikke. Samtidig kommer det til at tage tid at ""kortlægge det juridiske"", siger justitsminister Peter Hummelgaard (S). Spørgsmålet om, hvor nemt det bliver for regeringen at finde et værktøj til at begrænse koranafbrændinger, deler flere juraprofessorer. Juraprofessorer på Syddansk Universitet Frederik Waage og Sten Schaumburg-Müller mener, det er rimeligt simpelt at skrue en bestemmelse sammen, der straffer afbrændinger af koraner og andre hellige skrifter. - Der ikke er noget problem i Grundloven eller i Den Europæiske Menneskerettighedskonvention i forhold til at indføre et forbud mod at afbrænde hellige bøger, siger Frederik Waage. Til Ritzau vurderer Sten Schaumburg-Müller, at det vil være et lovligt indgreb. Modsat mener Jens Elo Rytter, professor i forvaltningsret på Københavns Universitet, ikke at det er så ligetil, medmindre man vil genindføre blasfemiparagraffen, som blev afskaffet i 2017. I flere lande, vi normalt sammenligner os med, er der indført juridiske begrænsninger, som betyder, at myndighederne kan skride ind over for koranafbrændinger. Her kan du få et overblik: Ifølge det danske udenrigsministerium er koranafbrændinger lovlige og skal ikke forhåndsanmeldes til politiet. Politiet kan dog afvise at give tilladelse til en demonstration, hvor der er oplyst forventning om koranafbrænding, hvis myndighederne ikke kan garantere sikkerheden, oplyser det danske udenrigsministerium. I Frankrig har myndighederne brede rammer til at gribe ind mod afbrændinger af koranen med henvisning til opretholdelse af den offentlige orden. For eksempel forsøgte partilederen af Stram Kurs, Rasmus Paludan, i 2020 at rejse ind i Frankrig for at gennemføre en koranafbrænding, men blev arresteret af franske myndigheder og sendt ud af landet. Begrundelsen var, at Paludan havde annonceret formål om afbrænding, og at dette ville udgøre en forstyrrelse af den offentlige orden. I Holland er der ingen national lovgivning, som giver hjemmel til at forhindre koranafbrænding. I flere store byer, herunder Haag og Rotterdam, er der dog lokal lovgivning, som forbyder borgere at stifte ild eller brænde ting af offentligt. Myndighederne har i flere tilfælde brugt denne bestemmelse til at gribe ind mod koranafbrændinger. I Storbritannien har man national lovgivning, som forbyder handlinger, som tilskynder til religiøst had. Politiet har med støtte i denne lovgivning foretaget anholdelser som følge af koranafbrændinger. Myndighederne har også nægtet indrejse til Rasmus Paludan under henvisning til sikkerhedshensyn. I Sverige er det ligesom i Danmark ikke strafbart at brænde religiøse bøger som Koranen af, men den svenske regering kigger på, om landets ordenslov skal ændres, så det bliver muligt at forhindre koranafbrændinger. I Tyskland, Østrig og Finland er blasfemi forbudt. I Tyskland begrundes forbuddet blandt andet med landets historie. I Finland begrundes forbuddet blandt andet med respekt for religiøse anliggender. Kilde: Udenrigsministeriet",Sådan er reglerne om koranafbrændinger i andre lande,Ida Meesenburg,2023-07-31 20:08:00+00:00,https://www.dr.dk/nyheder/politik/saadan-er-reglerne-om-koranafbraendinger-i-andre-lande,Politik,523,evening,54.90359061351428,0,1,0,33.0
"Den 21-årige norske hækkeløber Andrea Rooth fik sig noget af en overraskelse, da hun for nylig scrollede sig vej ned igennem det daglige Instagram-feed. Pludselig dukkede et velkendt ansigt op. Men ikke i den sammenhæng, hun huskede det for. Det velkendte ansigt tilhørte 19-årige Salma Paralluelo, som var iført den spanske fodboldlandsholdsdragt og jublede over sin overtidsscoring til 2-1 i kvartfinalen mod Holland, der fredag sendte Spanien i semifinalen ved VM i fodbold. Og det stod i skarp kontrast til nordmandens minder om den 19-årige spanier, som hun plejede at løbe side om side med ved de største af løbebanens ungdoms-konkurrencer, fortæller hun til NRK. - Det var helt tilfældigt, at jeg opdagede det. Jeg har fulgt hende på Instagram, lige siden vi konkurrerede. Hun er stadig ikke superaktiv, men en dag scrollede jeg ned på Instagram, og jeg tænkte: 'Hvad? Der er noget bekendt her', siger Rooth til NRK. - Så gik jeg ind på hendes profil og tjekkede, og jeg så medaljen fra ungdoms-OL. Så tænkte jeg bare: 'Hvad? Hvordan er det muligt?'. Jeg vidste ikke, om jeg skulle være glad eller ked af det. Hun er tydeligvis et sygt sportstalent. Det spanske VM-hold har altså tilsyneladende noget af et multitalent i sine rækker. For før fuldsbeskæftigelsen på fodboldbanen havde den 19-årige FC Barcelona-spiller Salma Paralluelo nemlig også foden inden for i atletikkens verden. Og på løbebanen var hun en torn i øjet for sin tidligere norske rival. Spanierens største bedrift kom i 2019, da hun vandt 400 meter hækkeløb ved ungdoms-OL i Baku. Og samtidig med at guldet blev hevet ind foran netop Andrea Rooth, trænede spanieren sine færdigheder med bolden inden for kridtstregerne. Men præcist hvor god hun var her, var hendes konkurrent ikke helt klar over, fortæller Andrea Rooth til NRK. - Det var et samtaleemne på atletikbanen, at hun også var rigtig god til fodbold. Men så var det bare dumme mig, der ikke var klar over, hvor god hun egentlig var, siger Rooth. - Det er helt vildt at se, hvad hun har præsteret på fodboldbanen. Det siger meget om hende, at hun formår at lege lidt med atletikken og stadig tager guld i ungdoms-OL. Hun er en ekstremt dedikeret atlet og en meget god holdspiller. Med tiden var talentet med bolden for fødderne dog for stort til, at fokus skulle være på at løbe og hoppe over hække. Derfor blev atletikken skåret fra, mens fodboldspillet på et af verdens bedste klubhold fik et nøk op ad ambitionsstigen. Selvom atletikken er blevet skåret fra for 19-årige Paralluelo, har den spillet en vigtig rolle i hendes karriere inden for stregerne, vurderer spanieren selv. - Atletikken gav mig mulighed for at være alene, at træne for mig selv og at vide, at alt, hvad jeg gjorde, var for mig - alene. Det betød, at jeg skulle ofre, det var det, det krævede, siger hun til FIFA+. Om Salma Paralluelo også kan få en hovedrolle i semifinalen mod Sverige, bliver vi klogere på tirsdag kl. 10.00, når VM’s første semifinale bliver fløjtet i gang. Den kamp kan du følge med i direkte i DR Lyd eller se på TV3 Sport.","Tidligere rival tabte kæben, da hun så spansk teenagesensations VM-succes på Instagram",Jacob Møller Nielsen,2023-08-14 11:11:00+00:00,https://www.dr.dk/sporten/fodbold/vm-kvinder/tidligere-rival-tabte-kaeben-da-hun-saa-spansk-teenagesensations-vm,Sport,524,day,35.30361833288663,1,0,0,36.07692307692308
"Sommeren er snart slut, og en ny sæson venter på Christiansborg, hvor regeringen ser ud til at ville nytænke sig selv. Det er, hvad partibosserne i de tre regeringspartier fortæller i et stort interview med Berlingske søndag. I interviewet forklarer de blandt andet, at krig og kriser endte med at skygge for regeringens første tid. Nu er tiden kommet til at sikre den rette arbejdskraft, så velfærdsstaten kan sikres. Det overrasker ikke DR's politiske analytiker Pia Glud Munksgaard, at regeringstoppen har brug for en ny fortælling om, hvorfor den egentlig er til. - Vi kan se i meningsmålingerne, at partierne i SVM-regeringen ikke har særlig stor opbakning i befolkningen. Regeringen blev dannet i en krisetid, hvor der var inflation, økonomisk krise, og hvor vi talte rigtig meget om krigen i Ukraine. Men de dagsordener fylder ikke meget mere. Så nogle vælgere kan have svært ved at forstå, hvad vi så skal bruge regeringen til, siger hun. Selvom Mette Frederiksen (S), Jakob Ellemann-Jensen (V) og Lars Løkke Rasmussen (M) ikke kommer med konkrete udspil i interviewet, så præsenterer de fire spor, som de vil fokusere på i den kommende tid. Det overordnede spor handler om at sørge for, at der i Danmark er adgang til arbejdskraft med de rette kompetencer, så velfærdssamfundet kan fungere, siger Pia Glud Munksgaard. - Her vil de skrue på forskellige områder. Blandt andet reformer af løn og skat, så danskerne får flere penge ud af at arbejde. De vil se på uddannelsessystemet og styrke erhvervsuddannelserne og sørge for, at der bliver brugt mindre tid ved skrivebordet for velfærdsstatens ansatte. Men der er ingen konkrete bud på, hvordan det alt sammen skal ske, siger hun. Desuden siger hun, at de tre ministre fortæller, at vi ikke længere kan købe os til løsninger ved eksempelvis at købe 1000 ny sygeplejersker. - For der er ikke 1000 sygeplejersker at få fat i. Så hvordan skaffer man så den arbejdskraft, som vi behøver for at få velfærdssamfundet til at køre rundt? Det ser regeringen som en af sine store udfordringer, siger DR's politiske analytiker. Derudover kommer Mette Frederiksen også med en garanti. Hele foråret rumsterede der rygter om, hvorvidt statsministeren var kandidat til posten som generalsekretær i Nato. Men i interviewet siger Mette Frederiksen, at hun ikke er kandidat til en toppost, hvis hun bliver tilbudt en. På spørgsmålet om, hvorvidt hun også er statsminister og formand for Socialdemokratiet ved næste valg, svarer hun: - Hvis der stadig er tillid til mig i både regeringen og i partiet, så er jeg, ja. Pia Glud Munksgaard ser det som et klart udtryk for, at statsministeren ikke gider tale om emnet længere. - Diskussionen har været rigtig irriterende for Mette Frederiksen, regeringen og Socialdemokratiet. Nu går hun langt for at mane diskussionen i jorden. Om den så stopper, det må tiden vise. For nogle vil det nok virke lidt utroværdigt og letkøbt, at hun siger det nu, hvor hun tydeligvis gerne vil begrave diskussionen helt, siger Pia Glud Munksgaard. Du kan læse det fulde interview med de tre topministre i Berlingske. Statsminister Mette Frederiksen er i øvrigt også gæst i '21 Søndag' i aften på DR1 og på DRTV.","Analytiker: Regeringen har brug for at bevise, at den stadig er relevant",Silas Bay Nielsen,2023-08-13 09:57:00+00:00,https://www.dr.dk/nyheder/politik/analytiker-regeringen-har-brug-bevise-den-stadig-er-relevant,Politik,527,day,40.72724968314322,1,0,0,37.0
"Der har været målt meget høje temperaturer på kloden i de seneste dage af juni, og det fik i weekenden også stor opmærksomhed, blandt andet på Twitter, hvor emnet blev flittigt delt. Der er nemlig blevet målt globalt set en gennemsnitstemperatur, der ligger 0,9 grader over normalen - en meget markant afvigelse. Og der er flere muligheder for, hvad der forklarer så højt et niveau som de 16,77 grader, som vi nåede 9. juni. Det fortæller Sebastian Mernild, professor og leder af SDU Climate Cluster på Syddansk Universitet. - Det er svært at sige 100 procent sikkert, men noget af det, vi kan se, er, at sammenligner vi med 2018, så har vi haft stabilt og vedvarende vejr, domineret af højtryk-systemer, indleder han forklaringen i forhold til det vejr, vi har oplevet på vores del af kloden. Her sluttede majs middeltemperatur lidt lavere end normalt, og indtil videre ligger juni også under klimanormalen. Men det stabile vejr har givet markant højere temperaturer i vores nabolande, og den vedvarende opvarmning hjælper os godt på vej til kontinuerligt varmere vejr. Særligt på Twitter har der været mange spekulationer blandt forskere og videnskabsfolk om, hvad der er forklaringen. Sebastian Mernild tror dog, at der er særligt to ting, der skaber plads til så høje temperaturer. - De forandringer, der sker i Stillehavet, er der, hvor vi ser de største indvirkninger fra El Niño, men der er ingen tvivl om, at det har en global effekt med stigende temperaturer. - Men om det så kan have et specifikt link til det, vi ser her, er svært at sige helt sikkert, og der er altid undtagelser, når det handler om El Niño, siger han og uddyber, at den anden forklaring går igen blandt en stor del af de eksperter, han har set melde sig i debatten. El Niño er et vejrfænomen, der med et par års mellemrum finder sted på den sydlige del af kloden, mellem kysterne på tværs af Atlanterhavet. El Niño konstateres, når overfladevandet i dele af Stillehavet bliver varmere end normalt. Det ændrer nedbørsmønstrene og giver højere temperaturer i Syd- og Mellemamerika, mens der på den anden side af oceanet kan opstå tørke. Det er typisk i Sydøstasien, Australien og dele af Afrika. Da fænomenet oftest når sit højdepunkt ved juletid, har fiskerne i Sydamerika i århundrer kaldt det for ""El Niño"", som betyder ""Lille dreng"" på spansk, med henvisning til Jesusbarnet. Det modsatte fænomen, at dele af Stillehavet bliver koldere, har i nyere tid fået navnet ""La Niña"", som betyder ""lille pige"". - Om man kan drage et link, det er meget svært at sige, med hvad vi jo nok kan blive enige om er, at klimaforandringerne spiller ind her, og det er en væsentlig indflydelse. Det vurdererede vi også i FN’s klimapanel, og det her er et eksempel på det. Vores klimasystem er under hastig forandring, men vi kender ikke alle tingene i den her ekspotentielle stigning, vi ser, siger han og understreger, at der stadig er meget at lære om klimaets forandringer, og at tingene kan udvikle anderledes, end vi forventede. - Over de sidste 50 år, har vi set den største (temperatur-)stigning vi har set i 2000 år.","Klimaforandringer, El Niño eller fastlåst vejr? Global temperaturstigning undrer forskere",Simon Brix,2023-06-13 20:33:00+00:00,https://www.dr.dk/nyheder/vejret/klimaforandringer-el-nino-eller-fastlaast-vejr-global-temperaturstigning-undrer,Vejret,530,evening,47.10783639800653,1,0,0,45.0
"Hvis du ejer et hus eller sommerhus tæt på kysten, er der risiko for, at du er ved at få grå hår af en helt særlig grund. Mange steder i Danmark spiser havet nemlig af kysten. Det betyder, at huse kan blive oversvømmet, når det stormer, og bølgerne står ind mod kysten. Derfor oplever kommuner nu også, at flere borgere søger om lov til at lave deres egen kystsikring - noget, det ellers normalt er kommunerne, der står for at etablere. Det fortæller Birgit S. Hansen, der er formand for KL - Kommunernes Landsforenings - klima- og miljøudvalg. - Vi bliver mødt af borgere, der er frustrerede over, at kysterne ændrer sig, grundvandet stiger, nedbørsmængderne stiger, og vandet kommer ind fra stort set alle sider. Så vi er i tæt kontakt med borgerne om, at der skal gøres noget, siger Birgit S. Hansen. Det er hos kommunerne, at man i dag skal søge, hvis man vil have lov til at lave kystsikring. Og de mange ansøgninger kalder på en samlet national klimahandlingsplan, mener Birgit S. Hansen. - Man skal se det i en sammenhæng. Hvis man laver kystsikring ét sted, kan man risikere blot at flytte problemet et andet sted hen. Derfor skal der være en samlet plan, siger Birgit S. Hansen. Udover en plan fra statens side for, hvordan man skal kystsikre og hjælpe de private, hvis sommerhuse er i fare, ønsker KL også, at der kommer en plan for finansering. Det kan være en dyr omgang for sommerhusejerne at etablere kystsikring, og det kan gøre, at projekter med kystsikring strander. Derfor ønsker KL også, at der fra nationalt hold kommer modeller for, hvordan man kan finansiere kystbeskyttelse. - Regeringen har sagt, at de vil komme med en handlingsplan generelt for kystbeskyttelse, og det kvitterer vi hos KL også for - men det haster. Klimaforandringerne, der giver mere vand ved kysterne, sker lynhurtigt, siger Birgit S. Hansen. Når der skal etableres kystsikring rundt omkring i Danmark, er det ikke kun sommerhusejerne, der skal tages hensyn til. Der er også særlige love og planer for, hvordan vores kyster skal beskyttes. Det er Kystdirektoratet, der står for det. Og de mener som udgangspunkt ikke, at det er den bedste løsning, at private selv står for kystsikringen. Det fortæller Per Sørensen, der er kystteknisk chef ved Kystdirektoratet. Når private etablerer kystsikring, kan det nemlig ske, at de private aktører ikke får taget hånd om det grundlæggende problem ved den givne kyst. - Så laver man nogle løsninger, der kan gøre skade på naturen eller adgangen til kysten, siger Per Sørensen og fortsætter: - Så der er samfundshensyn, som de her enkeltmandsprojekter ikke altid tager hensyn til. Dermed kan den enkeltes behov komme til at stå foran samfundets behov. Per Sørensen understreger også, at man kan risikere blot at flytte problemet et andet sted hen, når private etablerer deres egen kystsikring. - Man kan risikiere at flytte problemet hen til naboen. For vi ved godt rent teknisk, hvordan forskellige kystbeskyttelseskonstruktioner virker, og hvilken effekt det har, så det skal der tages hånd om, når privat kystsikring planlægges, siger Per Sørensen. Miljøministeriet oplyser til DR, at arbejdet med at udarbejde en national klimatilpasningsplan er i gang.",Havet spiser af kysten: Flere sommerhusejere vil tage kystsikring i egen hånd,Pernille Kjeldgaard Kristensen,2023-07-20 06:20:00+00:00,https://www.dr.dk/nyheder/viden/klima/havet-spiser-af-kysten-flere-sommerhusejere-vil-tage-kystsikring-i-egen-haand-0,Politik,532,morning,37.38359251746676,0,1,0,28.666666666666668
"Bankerne tjener godt, mens det koster danske virksomheder milliarder af kroner. For i det seneste halve år har bankerne nemlig øget den såkaldte rentemarginal - altså prisen på at have kundernes penge stående og så udlåne dem igen. Tal fra Nationalbanken, som erhvervsorganisationen Dansk Industri har regnet på, viser, at virksomhedernes renteudgifter i år vil stige med i alt 20 milliarder kroner. Det skyldes en cocktail af højere renter på realkreditlån, og at bankernes rentemarginal er steget, siger Morten Granzau, der er vicedirektør i Dansk Industri. - Nu bliver virksomhederne ramt af rentehammeren. De har været igennem år med højere omkostninger med inflation og højere materialepriser, og nu stiger deres omkostninger på at låne penge i banken, siger han. Indlån er penge, du har stående i banken eksempelvis på en opsparingskonto. Dem betaler banken dig penge for at låne i form af renter. Udlån er penge du låner af banken. Dem betaler du banken renter for at låne. Kilde: Rådtilpenge.dk Også SMV Danmark, der organiserer små og mellemstore virksomheder, advarer om, at vi lige nu ser den største rentemarginal i mange år. Det svarer til, at danske virksomheder skal betale yderligere omkring fem milliarder kroner om året til banker alene, siger cheføkonom i SMV Danmark Martin Kyed. Og i sidste ende er det virksomhedernes kunder, der skal have ekstra penge op af lommen, når regningerne skal betales, mener han. - I en lille virksomhed i byggebranchen, der vil det svare til cirka 3.500 kroner i tabt indtægt, og den indtægt skal jo typisk hentes et andet sted, hvis man vil forsøge at skabe det samme resultat. Martin Kyed mener, at virksomhederne derfor nu er nødt til at gå ned i banken og forhandle renten på deres indlån op. Ellers må de finde andre steder at have pengene stående, siger han. - Tag en dialog med banken om, om det virkelig kan passe, at man får så lidt i rente for sit indlån, som man gør i øjeblikket. Der er en mulighed for at flytte sine bankforretninger, siger Martin Kyed. Både DI og SMV Danmark opfordrer også kraftigt bankerne til at mindske afstanden mellem indlån- og udlånsrenterne. Ifølge Carsten Tanggaard, der er professor i finansiering på Aarhus Universitet, så er der en god forklaring på, at bankerne ikke hæver renten på indlån på samme måde som med udlån. - Lidt firkantet sagt, så kan man sige, at bankerne tager de renter, de kan komme afsted med. De driver en forretning, og den forretning består i at låne ud til høje renter og tage imod indlån til lavere renter. - Og hvis de kan komme afsted med at opkræve en høj rentemarginal, så gør de simpelthen det, siger han. Men cheføkonom Niels Arne Dam fra bankernes interesseorganisation, Finans Danmark, mener omvendt, at vi bare er i gang med at vende tilbage til normale tilstande for rentemarginalen. - Når vi ser en udvidelse af rentemarginalen nu, så skal det jo ses på baggrund af, at vi har haft en lang periode med en meget lav rentemarginal. - Den opstod for omkring 10 år siden, da vi så de her meget store rentefald. Så det, vi ser nu, er en tilbagevenden til mere normale renter, siger han.","Rentehammer rammer firmaer med højeste forskel i 10 år: Flyt jeres penge, lyder råd",Alexander Hecklen,2023-07-05 09:31:00+00:00,https://www.dr.dk/nyheder/penge/rentehammer-rammer-med-hoejeste-forskel-i-10-aar-flyt-jeres-penge-lyder-raad,Business,533,day,38.096512464830205,1,0,0,42.57142857142857
"Bremser, tjek. Styretøj, tjek. Lygter, tjek. Foto af, at bilen er til stede i synshallen, tjek. Sådan bliver virkeligheden i de danske synshaller landet over på baggrund af en ny, bred politisk aftale. Færdselsstyrelsen og Transportministeriet har nemlig udarbejdet en række tiltag, der skal sætte en stopper for de såkaldte ""sms-bilsyn"", som Folketingets partier er klar til at vedtage. Blandt andet skal det fremover fotodokumenteres, når en medarbejder syner et køretøj, ligesom PostNord-buddet tager et billede af din pakke, når den er leveret uden for din dør. Det sker, efter DR's forbrugerprogrammet Kontant tidligere har afsløret, hvordan enkelte medarbejdere i synsbranchen har godkendt biler ved syn, uden at køretøjet er blevet fremstillet fysisk i synshallen. De to overordnede formål med bilsyn er at sikre: forhold der vedrører færdselssikkerhed, som fx kontrol af styretøj, dæk, lygter, blinklys, reflekser og bærende dele som blandt andet hjulophæng og støddæmpere de miljømæssige forhold, som fx kontrol af røg, kulilte og støj. Første gang en bil bliver indkaldt til syn er fire år efter, at bilen første gang er indregistreret. Derefter er det hvert andet år, når der er tale om en almindelig person- eller varebil. Kilde: Borger.dk I synshallen Applus i Silkeborg er bilsagkyndig Lars Bjørnholdt med på de nye krav til sit arbejde. Han vil gerne sikre, at bilsynsbranchen har et ordentligt ry efter de seneste møg-sager om SMS-syn. - Det er rigtig godt. Langt de fleste kan sagtens lave et rigtig fint syn, men der er nogle brodne kar, vi skal have væk. Alle de tiltag, der skal til, dem tager vi gerne, siger han. Hos bilsynshallernes brancheforening er man også tilhængere af fotodokumentationen. Formand Niels Rask så faktisk gerne, at der kom endnu flere regler. - Jeg synes faktisk, at man skal grave et spadestik dybere og se på, hvordan man ud over fotodokumentationen får noget mere styr på det her. Så de chancer, der tages rundtomkring, hvor man laver SMS-syn, ikke bliver taget, fordi det er for farligt, siger Niels Rask, formand for BilsynsBranchen. Ud over kravet om fotodokumentation, er der også syv andre forslag, der skal komme de ulovlige SMS-syn til livs: 1. Fotodokumentation 2. Sanktioner for medarbejdere ved sms-syn 3. Tilsyn uden for normale åbningstider 4. Start- og sluttidspunkt på synsrapport 5. Inddragelse eller begrænsning af synsstedets tilladelse 6. Uanmeldt tilsyn hos brugtvognsforhandlere 7. Øget antal af administrative stikprøver 8. Administrativ og praktisk indsats over for synsvirksomhederne og synsmedarbejderne Kilde: Transportministeriet Niels Rask, formand for BilsynsBranchen, forklarer, at selvom branchen byder de nye tiltag velkomne, er der er meget lille grund til at være nervøs for, at man kører rundt i en SMS-synet bil. - Vi kender jo ikke antallet af SMS-syn. Vi syner 1,8 millioner køretøjer om året. Det er et meget lile tal, vi leder efter. Så sandsynligheden for, at en ejer kører rundt i en bil, der er SMS-synet, er forsvindende lille, siger han. Men er der så overhovedet grund til at gribe ind med den her aftale og stramme op? - Jeg synes, det er fint. Vi har i mange år kaldt på et højere tilsynstryk i det hele taget på hele branchen. Der er for få hænder til at føre kontrol med bilsynsbrancen, siger Niels Rask.",Snart skal synshallen tage billeder af din bil: Bilsynsbranche er positivt stemt,Emil Hobolt Mortensen,2023-08-14 13:52:00+00:00,https://www.dr.dk/nyheder/indland/snart-skal-synshallen-tage-billeder-din-bil-bilsynsbranche-er-positivt-stemt,Samfund,533,day,36.218877451932414,1,0,0,45.333333333333336
"Et flertal i Folketinget har netop besluttet at stoppe sygeplejerskernes konflikt med et lovindgreb, og det efterlader sygeplejersker landet over med en følelse af afmagt. Flere steder er frustrationerne så store, at sygeplejerskerne sætter hælene i og truer med at sige nej til overarbejde, vikartimer og ekstavagter. - Vi bliver nødt til at stå sammen og holde ved og sige nej til merarbejde, siger Kirsten Tingdal Rasmussen, der er hjemmesygeplejerske i Aalborg Kommune. Kan du godt sige nej, hvis du ved, det vil ramme patienter og kollegaer? - Jeg kan ikke se, at jeg har andre udveje, svarer Kirsten Tingdal Rasmussen. Hun bakkes op af flere andre sygeplejersker, som i disse dage forsøger at rejse en sidste protest mod den overenskomst, som de to gange har stemt nej til, og som nu ender med at give dem en generel lønstigning på 5,02 procent over de næste tre år. Med lovindgrebet nedsættes også en lønkomité, som skal kigge på sygeplejerskernes løn og vurdere, om der er tale om et lønefterslæb. Debatten om, hvad en sygeplejerske egentlig tjener i løn har floreret vidt og bredt de seneste mange måneder. Tryk på dette link og læs om sygeplejerskerne tjener 25.000 kroner, 42.000 kroner eller noget helt tredje, og hvad der ellers er op og ned i den rasende løndebat. Sundhedsstyrelsen regner med, at sygeplejerskerne i de kommende mange måneder skal arbejde mere, end de plejer, for at indhente den pukkel af behandlinger, som er blevet udskudt efter halvandet år med covid-19 og ti ugers strejke. Det fremgår af et notat fra styrelsen. Styrelsen oplyser, at deres aktuelle vurderinger viser, at efterslæbet for planlagte operationer i forbindelse med strejken først vil være afviklet om cirka to år. I 2008 strejkede sygplejerskerne også, og da den konflikt endte, truede de også med at sige nej til merarbejde. Aktuelt vurderer professor og forskningsleder ved Folkesundhed på Københavns Universitet Kristian Larsen, at truslerne er tungere og bør blive taget alvorligt. - Sygeplejerskerne i dag har en anden tilgang, de finder sig ikke i de samme ting længere og agerer mere maskulint, siger han og tilføjer - Det må være for sygeplejerskerne som at skulle rydde op efter en fest, de ikke selv fik lov at deltage i. Der er en tendens til, at sygeplejerskerne vil sige: Vi tager lidt færre vagter. Omvendt mener professor i sundhedsøkonomi ved SDU Jes Søgaard, at sygeplejerskerne vil have svært ved at stå ved deres principper, når dagligdagen melder sig. - Jo, men de er også sygeplejersker, og de er professionelt sundhedspersonale. Lige nu skal man ikke spørge dem. Men når de har sundet sig, så er sygeplejersker så professionelle, at de ikke vil lade det gå ud over patienterne, siger han. Sygeplejerskerne har strejket siden 19. juni, hvor knap 5.000 nedlagde arbejdet. Siden hen har Dansk Sygeplejeråd udvidet konflikten flere gange. Under strejken er flere end 60.000 behandlinger og operationer blevet udskudt. Konflikten brød ud, efter at medlemmerne af Dansk Sygeplejeråd to gange havde stemt nej til en ny aftale om en overenskomst for de næste tre år. Senest vendte de tommelfingeren nedad til en lønstigning på 5,02 procent og et løfte om, at der skulle nedsættes en lønkomité, som skulle undersøge lønningerne på det offentlige arbejdsmarked.","Sygeplejersker truer med at sige fra overfor overarbejde: 'Jeg kan ikke se, vi har andre udveje'",Astrid Ildor,2021-08-27 11:45:00+00:00,https://www.dr.dk/nyheder/penge/sygeplejersker-truer-med-sige-fra-overfor-overarbejde-jeg-kan-ikke-se-vi-har-andre,Business,536,day,42.28277571251549,0,1,0,34.75
"Det tørre og solrige vejr fortsætter i dag, men varmere luft strømmer nu ind over Danmark, og vi kan med op til 27 graders varme se frem til årets hidtil højeste temperaturer. Det er kun starten på en periode med varmt sommervejr, der i weekenden kulminerer med landsdækkende varmebølge - og lokalt måske endda også hedebølge. Varmebølgen er allerede begyndt i dele af landet. Flere steder i Vestjylland og i København blev kriteriet for varmebølge allerede overskredet tirsdag, da gennemsnittet af de tre seneste dages højeste temperatur nåede over 25 grader. Med temperaturer på 25 til 27 grader i store dele af landet forventes endnu flere steder i løbet af onsdagen at nå kriteriet for varmebølge. Med rolige vindforhold vil det komme til at føles meget varmere end de seneste dages mere blæsende sommervejr. Temperaturerne vil i hele landet kunne nå 25 grader. Kun lang kysterne bliver det lidt køligere. I Midt- og Vestjylland og i Nordsjælland kan termometeret ud på eftermiddagen runde 27 grader. Dermed er der udsigt til årets hidtil varmeste dag. Det sker hvis temperaturen når over de 26,5 grader, der mandag blev målt i Vester Vedsted ved Ribe. Ud over sommervarme kommer onsdagen også til at byde på solrigt og fortsat knastørt vejr. De kommende dage bliver det varmere dag for dag, og varmebølgen bliver gradvist mere og mere udbredt, så den fredag eller lørdag kan blive landsdækkende. Det kræver ifølge DMI's definition, at mere end halvdelen af landet opfylder kriteriet for varmebølge. Fredag og i weekenden vil temperaturen komme op mellem 25 og 28 grader, mens de seneste prognoser har varmen til foreløbigt at kulminere mandag med op til 30 graders varme. Dermed er der stor chance for at kriteriet for hedebølge lokalt bliver brudt. Det sker, når gennemsnittet af dagens højeste temperatur et givet sted når over 28 grader. Frem til og med mandag ventes overvejende solrigt vejr, der dog især lørdag kan blive afbrudt af lokale byger. Med kun ganske få undtagelser oplever vi næsten hver sommer kortere eller længere perioder med landsdækkende varmebølge. Siden 2011 har vi kun i somrene 2011 og 2017 været uden en eneste dag med varmebølge. Flest havde vi i den varme og tørre sommer 2018, hvor gennemsnittet af tre dages højeste temperatur i hele 27 dage var over 25 grader i 50 procent af landet. Langt mere sjældent er det med landsdækkende hedebølge. Kun i omkring hver anden sommer oplever vi langvarige perioder med varmegrader over 28 grader i store dele af landet. Sommeren 2018 og 2020 havde hver fem dage med landsdækkende hedebølge, og sidste år fik vi fire dage. De første to var i dagene omkring den nye varmerekord for juli på 35,9 grader, mens der fulgte yderligere to efter i august. I et stadigt varmere klima ventes flere varme sommerdage. Ifølge DMI's klimaatlas vil antallet af døgn med varmebølge på et år stige fra de nuværende 10 til 18 i midten af dette århundrede, mens vi i slutningen af århundredet har udsigt til 30 varmebølgedøgn. Vi får også flere hedebølger og antallet af hedebølgedøgn i Danmark stiger fra nu 1,5 i gennemsnit til fem døgn om året allerede i midten af dette århundrede og ni døgn med hedebølge i slutningen af århundredet.",Sommervarmen når i dag nye højder - varmebølgen ruller allerede ind over Danmark,Anders Brandt,2023-06-14 10:01:00+00:00,https://www.dr.dk/nyheder/vejret/sommervarmen-naar-i-dag-nye-hoejder-varmeboelgen-ruller-allerede-ind-over-danmark,Vejret,538,day,43.15788086452293,1,0,0,45.333333333333336
"De deltidsprofessionelle fodboldspillere fra KI Klaksvik er sikret et europæisk gruppespil, som det første færøske hold nogensinde. Det stod klart, efter færingerne først formåede at drive gæk med de ungarske mestre, Ferencvaros, og dernæst snige sig forbi de svenske mestre, BK Häcken. Men eventyret slutter ikke her. For en uge side var det Molde FK's tur til at få ørene i den færøske maskine. På Tórsvøllur stadion i Tórshavn vandt KI Klaksvik med 2-1 foran næsten 5.000 tilskuere – ligeså mange, som der er indbyggere i byen Klaksvik. Og tirsdag aften skal de forsøge at gøre det igen, når returopgøret i Norge venter i Champions League-kvalifikationens andensidste runde. Interessen for kampen er stor. Ikke kun på Færøerne, men i hele verdenen. Det mærker en af hovedpersonerne bag succesen, midtbanespilleren Arni Frederiksberg. - Folk ringer fra hele verden, og det er hele tiden. I sidste uge ringede en journalist fra den spanske sportsavis, Marca. Det er ikke noget, som jeg har vænnet mig til endnu, siger den 31-årige midtbanespiller til DR Sportens podcast, Tyvstart. Med seks mål og to assist i fem kampe er han gået fra at være en forholdsvis ukendt færing, der spiller fodbold i fritiden, til en national helt. Og med den status følger der en del opmærksomhed. - Første dag, vi kom hjem fra Sverige, havde jeg hætten på, så ingen kunne kende mig. Klokken var mange, så der orkede man ikke lige at tage 8.000 selfies, siger Arni Frederiksberg. Med et budget på under 10 millioner kroner kan man med rette kalde fodboldklubben KI Klaksvik for en miniput i europæisk sammenhæng. Til sammenligning har modstanderen, Molde FK, et budget, der er mere end 12 gange så stort. Men penge afgør ikke fodboldkampe. - Ligesom alle andre er vi også selv overraskede. Men vi har en stor tro på vores egne evner, og de er kun blevet større efter de seneste resultater, siger Frederiksberg. Når Arni Frederiksberg ikke scorer mål på samlebånd mod europæiske topklubber, arbejder han som direktør i en større engrosvirksomhed. Lønnen i færøsk fodbold er ikke noget, man kan leve af, men efter holdets succes er det ikke fordi, at Frederiksberg mangler tilbud på hånden. Der har dog endnu ikke været noget, som har fristet ham til at sige sin stilling som direktør op. Det skal nemlig være det helt rigtige tilbud. - Jeg har aldrig rigtig haft drømmen om at blive professionel fodboldspiller, for jeg har altid tænkt på livet efter fodbold, siger han. - Nu har jeg et godt arbejde, jeg bor godt, og jeg har det godt. Derudover har jeg opbygget en god karriere erhvervsmæssigt og har måske kun 2-3 gode år tilbage i fodbolden. Så det vil være et kæmpe sats at gå fuldtid i fodbold. Det ændrer dog ikke ved, at han vil gøre alt for at sende sit hold mod et skridt videre mod Champions League, når han i aften står ansigt til ansigt med Molde. Et opgør, der ikke får færingerne til at ryste i bukserne. - Du kommer ikke til at se gummiben fra os, for vi har ikke noget at miste. Det har de andre derimod, siger han. Kampen mellem KI Klaksvik og Molde FK spilles på nordmændenes hjemmebane og starter kl. 19.00.",'Hele verden' vil have fat i målfarlig færøsk direktør efter imponerende bedrift,Mathias Gregersen Thomsen,2023-08-15 14:20:00+00:00,https://www.dr.dk/sporten/fodbold/hele-verden-vil-have-fat-i-den-maalfarlige-direktoer-efter-faeroesk-kaempesucces,Sport,538,day,34.03578752074993,1,0,0,45.333333333333336
"Opdateret med nyt dødstal. Hawaii er ramt af en sand katastrofe. Sådan lød det fra Hawaiis guvernør, Josh Green, da han i nat gav en opdatering på de voldsomme naturbrande, der siden tirsdag især har hærget øen Maui, der er en af de mest kendte og populære øer i Hawaii. - Det her er sandsynligvis den største naturkatastrofe i delstatens historie, sagde han i nat. Mindst 55 personer er omkommet, og hundredvis af hjem er blevet ødelagt af flammerne, skriver BBC. - Dødstallet vil stige. Vi kommer til at opleve mere død, og det vil tage meget lang tid at komme sig over. Men vi skal nok klare det, lød det fra guvernøren. Brandene er den værste katastrofe, der har ramt delstaten Hawaii siden 1960, da en tsunami dræbte 61 mennesker. Af samme årsag sagde Mauis borgmester, Richard Bissen, på mødet, at folk bør vente med at vende tilbage til deres hjem. - Jeg ved godt, at det er det, folk hele tiden tænker over. Men vi opfordrer jer til at vente, indtil vi har bjærget alle dem, der er omkommet, sagde han. Ifølge politichef John Pelletiers bedste skøn er omkring 1.000 personer savnet. - Vi ved det ikke præcist. Men det betyder ikke, at alle sammen er omkommet, understregede han på pressemødet. Flere medier har talt med folk, der søgte tilflugt i havet fra brandene. Ifølge kystvagten er 40 mennesker blevet reddet op af vandet, særligt omkring den historiske kystby Lahaina på Maui, der er flere hundrede år gammel. En af dem, der flygtede fra flammerne i Lahaina, er Tee Dang, hendes mand og tre børn, som BBC har talt med. - Vi kørte i en bil på hovedgaden og prøvede at komme væk, men flammerne kom tættere og tættere på os. Havet var vores eneste udvej, fortæller hun og tilføjer, at de var i vandet i cirka fire timer, inden de blev reddet op. På pressemødet fortalte guvernøren, at omkring 1.700 bygninger er blevet ødelagt af flammerne, og cirka 80 procent af byen er brændt ned. Derudover mangler 11.000 mennesker strøm på øen. På grund af de mange ødelagte hjem mangler myndighederne næsten 2.000 værelser, der midlertidigt kan huse dem, der har mistet deres hjem. - Hvis I har plads i jeres hjem og muligheden for at huse nogen, så må I meget gerne overveje at bringe de her mennesker ind i jeres liv, lød opfordringen fra guvernøren Josh Green. Ifølge BBC er over 14.000 turister blevet evakueret fra Maui. Brandene startede tirsdag aften, men tog voldsomt til i styrke på grund af kraftige vinde fra en orkan i Stillehavet. Ifølge brandmyndighederne er ingen af brandene 100 procent under kontrol endnu. Hvad der konkret startede brandene, er stadig ukendt, skriver Reuters. I denne video kan du se ødelæggelserne i Lahaina fra en helikoper. Den amerikanske præsident, Joe Biden, erklærede torsdag aften de ramte områder i Hawaii for katastrofeområde. Det betyder, at den amerikanske regering vil yde økonomisk støtte for at bekæmpe brandene, både til lokale redningsindsatser på øen og til selve delstaten Hawaii med henblik på genopbygning. De, der er blevet påvirket af naturbrandene på Maui, vil derudover få mulighed for midlertidig genhusning, reparation af deres hjem og lån til at hjælpe med at dække tabte ejendele, der ikke har været forsikret.",Dødstallet stiger efter naturbrande i Hawaii: 'Sandsynligvis den største naturkatastrofe i delstatens historie',Rasmus Christiansen,2023-08-11 07:03:00+00:00,https://www.dr.dk/nyheder/udland/doedstallet-stiger-efter-naturbrande-i-hawaii-sandsynligvis-den-stoerste,Udland,544,morning,38.24841969040864,1,0,0,66.84615384615384
"Rettelse: Der er præciseret i den danske oversættelse af lydfilen, så det engelske ord ""may"" nu oversættes til ""kan"". Den danske filminstruktør og dokumentarist Christoffer Guldbrandsen fulgte i månederne før og efter det amerikanske præsidentvalg i 2020 Donald Trumps kampagne helt tæt på med mikrofon og kamera. I dagens udgave af 'P1 Morgen' fortalte Christoffer Guldbrandsen om en ny optagelse, der dokumenterer, hvordan Trumps absolutte inderkreds i dagene efter valget forsøgte at klæbe sig til magten trods nederlaget til Joe Biden. Lydklippet afslører, hvordan Donald Trumps tætteste rådgiver, Roger Stone, to dage efter valget gennemgår planen for at omgøre det valgresultat, der viste, at Trump tabte præsidentvalget. Dét er netop, hvad der gør klippet interessant. - Klippet er specielt, fordi man hører én fra Trumps kreds omtale planen, siger han. I klippet forklarer Roger Stone sine følgere, der er medlemmer af flere militante grupper, der førte an i stormen på Kongressen 6. januar 2021, at valgmændene i svingstaten Georgia skulle skiftes ud. Hver enkelt af de 50 amerikanske delstater har et antal valgmænd afhængig af statens størrelse. Det er valgmændenes opgave, at samles i deres respektive delstaters hovedstad efter et præsidentvalg. Vinderen af valget er den, som får flest valgmandsstemmer. Dermed er valgmændene, der formelt afgører det amerikanske præsidentvalg. Kilde: videnskab.dk Stone omtaler det såkaldte ’fake electors scheme’, som gik ud på at lægge pres på delstaten til at skifte de oprindelige valgmænd ud med nogle, der bekræfter Trump som vinder fremfor Biden. Biden vandt med cirka 11.000 stemmer snævert delstaten Georgia ved præsidentvalget i 2020 og dermed delstatens valgmænd. - Planen gik dermed ud på at lave falske valgmandsstemmer. De vil opfinde valgmænd, som blev godkendt af republikanske delstater, ud af det blå, som siger, at Trump har vundet, selvom han tabte delstaten, forklarer Christoffer Guldbrandsen. Lyt til lydklippet her: Lydklippet blev sendt af Roger Stone til 47 individer i krypteret form. Ifølge Christoffer Guldbrandsen er klippet det, som tænder gnisten til stormen på Kongressen i USA, som fandt sted 6. januar 2021. Lydklippet er blevet offentliggjort samme dag, som Donald Trump har fået den fjerde straffesag på halsen på bare fem måneder. Sagerne er endnu ikke afgjort. Det seneste anklageskrift landede i nat, som netop omhandler valgsvindel i Georgia. - Valgmandskomplottet i et forsøg på at omgøre valgresultatet er hovedanklagen i retssagen mod Trump. Roger Stone skitserer komplottet i lydklippet, og det er første optagelse af den skitsering. Derfor er optagelsen en central brik, forklarer Christoffer Guldbrandsen. Lydfilen er ikke en del af anklageskriftet. Et andet klip, der dokumenterer Trump-lejrens kamp for at omgøre valgresultatet, er telefonsamtalen mellem Trump og en valgansvarlig i Georgia. Trump beder embedsmanden om at 'finde' over 11.000 ekstra stemmer i delstaten. Dét antal stemmer, som Trump tabte delstaten med. På trods af de mange anklager mod Donald Trump og det netop offentliggjorte lydklip af Trump-lejrens plan for at omstøde valgresultatet vil de ifølge Christoffer Guldbrandsen ikke komme til at påvirke hans politiske fremtid negativt. Tværtimod, vurderer han. - Det her forløb har kun styrket opbakningen i det republikanske parti til Trump. Han står som suveræn favorit til at blive den republikanske præsidentkandidat, siger han. Det amerikanske præsidentvalg afholdes 5. november næste år. I dagens episode af 'Genstart' fortæller Christoffer Guldbrandsen yderligere om sine optagelser og arbejdet med sin dokumentar.",Dansk dokumentarists lydoptagelse afslører Trumps planer om valgsvindel,Frederik Brund Flintegaard,2023-08-15 21:33:00+00:00,https://www.dr.dk/nyheder/udland/dansk-dokumentarists-lydoptagelse-afsloerer-trumps-planer-om-valgsvindel,Udland,546,evening,46.20114376787137,1,0,0,58.0
"Et voldsomt uvejr fik for omkring to uger siden gjort sommerferien til et sandt mareridt for hundredvis af danskere, der var på ferie i det nordlige Italien. Hagl på størrelse med tennisbolde fløj ned fra himlen, og på få minutter var biler, campingvogne og autocampere ødelagt. For mange var skaderne så voldsomme, at både køretøj og ejermand måtte fragtes hjem til Danmark. Men mens det værste af chokket formentlig har lagt sig, er en ny udfordring dukket op. Der vil nemlig opstå travlhed hos de danske mekanikere, der de kommende uger kommer til at modtage haglskadede biler fra enten kunderne selv eller forsikringsselskaber. Det siger QARS, der er en kæde af pladeværksteder og autolakererier, ligesom Autobranchen Danmark også fortæller til DR, at deres medlemmer oplever travlhed efter uvejret i Norditalien. - Vi ser allerede de mange biler med haglskader komme ind på vores værksteder nu, siger direktør i QARS, Bo Søndergaard. Han vurderer, at omkring en tredjedel af bilerne, der kommer, er totalskadet, mens resten skal repareres. SOS International fortæller, at omkring 500 biler skal bugseres hjem med lastbil fra Norditalien. Danske Claus Abraham befandt sig ved Gardasøen, da uvejret kom. Man kan nemt forestille sig, hvordan en bil ser ud efter sådan en omgang: Et af de steder, hvor der gøres klar til et par travle måneder, er i autoværkstedet Maibom i Aalborg. De første biler fra Norditalien er allerede trillet ind i værkstedet, og værkstedchef Per Jacobsen forventer at få ""rigtig travlt"" det næste stykke tid. - Jeg har tre biler inde lige nu. To af dem er totalskadet, og den tredje er skadet for 198.000 kroner. Den er vi i gang med nu. For- og bagrude er smadret, og alt blik er fuldstændig bulet, siger han. Per Jacobsen fortæller, at haglskader på biler, der har været sydpå over sommeren, ikke er usædvanligt. Han har dog aldrig set så voldsomme skader, som der er tale om denne gang. - Det er så store reparationer på nogle af dem, at det vil komme til at tage mega-lang tid, lyder det fra værkstedschefen, der vurderer, at han den næste måneds tid vil modtage mellem 45 og 75 skadede biler fra det nordlige Italien. Hos autoværkstedet Brødrene Møll i Hjørring forventer de også, at der bliver nok at se til det næste stykke tid. Pladeværkfører Niels Peter Jakobsen fortæller, at han allerede har set én af de biler, der kommer fra det italienske uvejr. - Den var ikke pæn. Det ligner en bil, der har stået under en balkon, hvor man har smidt store sten ned på den, siger han. Han regner derfor med, at de næste mange uger kommer til at stå på haglskader. Ifølge ham kan der nemlig ligge mellem 40 og 50 arbejdstimer per bil, før de trygt kan trille ud på vejene igen. Mens danskere hjemvendt fra Norditalien formentlig ikke får en køreklar bil tilbage lige med det første, så kan alle andre værkstedskunder også regne med længere reparationstider. For når de haglskadede biler hober sig op, så skaber det også kø for de klassiske Bilka-buler og andre bilskader, fortæller Bo Søndergaard fra QARS. - Vi er i forvejen en branche, der er præget af stor medarbejdermangel. De skader, som skal repareres, vil være større end almindelige gennemsnitsskader. Der kommer til at ligge et stort arbejde, siger han.","Automekanikerne skal på arbejde, efter danskeres biler blev smadret af hagl i Italien ",Mads Vestergaard,2023-08-07 07:30:00+00:00,https://www.dr.dk/nyheder/indland/automekanikerne-skal-paa-arbejde-efter-danskeres-biler-blev-smadret-af-hagl-i,Samfund,551,morning,40.114049004054294,1,0,0,51.46153846153846
"Den danske sanger Peter Belli er død. Han blev 79 år. Det skriver hans pladeselskab Target Group i en pressemeddelelse. - Det er med stor sorg, vi må meddele, at vores elskede mand, pappa, dadi og svigerfar, Peter Belli er gået bort, skriver selskabet. Man oplyser, at Peter Belli i går er sovet stille ind efter længere tids sygdom. - Familien ønsker ro til at bearbejde deres store tab. Ulven har takket af for sidste gang, skriver Target. Peter Belli, født Georg Peter Brandt, var med i nogle af de første danske pigtrådsband, og i 1960'erne var han et dansk teenageidol, der skabte både begejstring og forargelse med sit lange hår. Han havde hits gennem flere årtier. Blandt andet sangen 'Ulven Peter', der var dansk version af sangen 'Lil' Red Ridin' Hood', men som blev en slags signatursang for Peter Belli. Af andre kendte Belli-sange kan nævnes: 'Hvis Jeg Var Arbejdsløs', 'Helt Igennem Respektabel', 'Bliv Væk Fra Vores Kvarter', 'København (Fra en DC-9)' og hyldestsangen til 'Holbæk - for enden af motorvejen' fra Wikke og Rasmussens tv-serie 'Tonny Toupe Show""'. I 1992 modtog han en Grammy som 'årets sanger', og i 2003 modtog han IFPI’s ærespris ved Danish Music Award. Mange danskere stiftede også bekendtskab med Peter Belli på tv-skærmen. Sammen med sin kone, June Belli, var han i ti år vært for 'Tv-bingo' på Kanal 2, og han optrådte som skuespiller i DR-serien 'Ugeavisen' og i film som 'Den dobbelte mand'. Han lånte også sin markante stemme til flere tegnefilm. Blandt andet er han stemmen bag blæksprutten i 'Bennys badekar' og Rafiki i 'Løvernes Konge'. Cirkuslivet var desuden en stor del af Peter og June Bellis liv. Peter Belli optrådte blandt andet som sprechstallmeister i Cirkus Arena, og han har fortalt, hvordan han mødte June, ""sit livs kærlighed"", da han kørte dødsdrom i et tivoli i 1965. Sammen fik parret tre børn blandt andet sangeren Michel Belli. Far og søn udgav for to måneder siden, sammen med bandet Den syvende søn, dueten 'En sidste sang'. Peter Belli lagde ellers - efter årtier på landets scener og landeveje - mikrofonen på hylden i 2017 med en afskedsturne og et livealbum. I den forbindelse sagde han, at han nok aldrig ville stoppe helt med musikken: - Det tror jeg aldrig kommer til at ske, sagde han i en pressemeddelelse. - For mig er det ligeså naturligt at synge som at trække vejret – og begge dele holder jeg nødigt op med… Men altid at være klar til at rykke ud – eller skulle sætte mig op til at indspille fulde albums, det siger jeg farvel til nu, sagde han. Peter Belli lærte aldrig sin far at kende. Og han har fortalt om en barndom med flere tæsk end penge. – Det var de eneste rolige øjeblikke i min barndom, når den ækle mand, der blev min stedfar, sad i spjældet. I mange år gik jeg og drømte, at min rigtige far kom og reddede mig. Det gjorde han aldrig. Det var June, der kom og reddede mig, har han fortalt til ugebladet Ude og Hjemme. Alligevel så han tilbage på sit liv med taknemmelighed. På sin hjemmeside indleder han således sin omfattende biografi med dette citat: - Mit liv har været smukt, sejt, varmt og dejligt. Og én ting er sikker: Jeg kommer ikke herfra nysgerrig!",Peter Belli er død: 'Ulven har takket af for sidste gang',Thomas Prakash,2023-06-09 10:15:00+00:00,https://www.dr.dk/nyheder/kultur/peter-belli-er-doed,Underholdning,555,day,32.46739130434783,1,0,0,11.0
"Danmark har igen og igen og igen fået hård kritik for ikke at have indført nye regler for at forhindre korruption blandt folketingsmedlemmer. Siden 2014 har Europarådets antikorruptionsenhed, Greco, kritiseret de danske regler og kommet med anbefalinger til stramninger. Kritikken er endda blevet gentaget flere gange siden. Men langt de fleste af anbefalingerne om nye regler rettet mod folketingsmedlemmer har Danmark afvist at gøre noget ved. Det har fået Greco til i en ny rapport at stemple den danske indsats og de manglende fremskridt som ""meget skuffende og i kontrast til andre Greco-lande"" og ""utilfredsstillende"". Men kritikken preller af på Folketingets formand, Søren Gade (V), der ikke har tænkt sig at gøre mere. - Danmark topper for femte år i træk listen over mindst korrupte lande i verden hos Transparency International. Det mener jeg, at vi som land har god grund til at være stolte af, lyder det i en skriftlig kommentar. Danmark får blandt andet kritik for ikke at have indført et sæt etiske retningslinjer - et ""code of conduct"" - for folketingsmedlemmer. Greco har også anbefalet, at Danmark indfører et krav om, at folketingsmedlemmer skal oplyse, når der er risiko for, at de har en interessekonflikt i en specifik sag. Det har Danmark heller ikke gjort. Og så vil Greco have udvidet den ordning, hvor folketingsmedlemmer skal registrere og offentliggøre deres økonomiske interesser. Tidligere formænd for Folketinget har afvist at ændre reglerne, og det samme gør Søren Gade altså nu. - Jeg har – ligesom Folketingets tidligere præsidier – vanskeligt ved at se, hvordan der inden for grundlovens rammer for eksempel kan fastsættes habilitetsregler for folketingsmedlemmer i det parlamentariske arbejde. - I Danmark har vi en politisk tradition, hvor det er et tillidshverv at være folketingsmedlem, hvor man står til ansvar for vælgerne, skriver han i kommentaren. Og så er flere regler i form af for eksempel et adværdskodeks slet ikke vejen frem, mener han. - Det har langt større betydning, at den danske befolkning stiller høje krav til blandt andet politikeres integritet, og at vi har en aktiv presse til at holde øje med, at vi politikere lever op til forventningerne. Greco satte i 2018 Danmark på listen over lande, der ikke levede op til organisationens regler. Ved den seneste opgørelse i år var kun seks lande i samme kategori af modvillighed som Danmark på den liste: Bosnien-Hercegovina, Moldova, Polen, Tjekkiet, Tyrkiet og så Danmark. Rapporten siger dog ikke noget om, om der rent faktisk er korruption i Folketinget eller i Danmark generelt. Greco, som på dansk står for ""Gruppen af stater mod korruption"", er nedsat af Europarådet. Greco behandler ikke individuelle tilfælde af korruption, men overvåger udviklingen i medlemslandenes arbejde med at forebygge og bekæmpe korruption. Greco blev oprettet, fordi Europarådet anerkendte et behov for at bekæmpe korruption på europæisk niveau. I dag er der 50 medlemslande inklusive USA. Greco kan omfatte stater, der ikke er medlemmer af Europarådet på grund af en udvidet aftale. Greco holder årligt fire plenarmøder, hvor medlemslandene drøfter og vedtager landerapporter. Hvert medlemsland vælger to delegerede, herunder en delegationsleder. Evalueringsrapporter bliver til i samarbejde med medlemslandet. Der samles data, som faktatjekkes, og der foretages et besøg - både hos regeringsaktører og aktører uden for regeringen. Medlemslandet har mulighed for at rette fejl eller misforståelser, og landet beslutter, om en rapport skal gøres offentlig eller ej. Kilde: Ritzau",Flere års kritik preller af: Ingen nye regler mod korruption i Folketinget,Emil Eller,2023-08-10 16:51:00+00:00,https://www.dr.dk/nyheder/politik/flere-aars-kritik-preller-af-ingen-nye-regler-mod-korruption-i-folketinget,Politik,556,evening,46.351001821493625,1,0,0,37.0
"Hollywood er ramt af strejker. I maj begyndte manuskriptforfatterne deres strejke, og i går fulgte 160.000 skuespillere så med. En af dem er den danske skuespiller Thomas Ernst. Han flyttede til Los Angeles i 2018, og siden har han været til castings og lavet selftapes i massevis i Hollywood. Men nu er stort set alt lukket ned. - Jeg er stået op hver morgen og har fået min kaffe og min smoothie og søgt jobs dagen lang. Nu er der pludselig ikke en eneste mail. Det er noget, der virkelig rammer, siger Thomas Ernst. Lige nu befinder han sig på sommerferie i Danmark. Men senere i juli er det planen, at han tager tilbage til USA, selvom det kan blive svært at få et job. For blandt de store selskaber er produktionerne lukket helt ned. Kun hos de små, uafhængige producenter, der ikke er omfattet af strejken, kan det lade sig gøre at få arbejde, hvis man får lov af fagforeningen. Hvis man spørger filmanmelderen Casper Christensen om, hvor lang strejken bliver, så lyder det, at den bliver lang. - Når man er helt derude, hvor man ikke kan se andre løsninger end at brænde 20 til 30 millioner dollar op om dagen, hvilket man gør under denne her strejke, er man helt desperat, siger han. Derfor tror Casper Christensen, at man risikerer at komme til at se nogle skuespillere med forklæder på Los Angeles' restauranter, hvor de serverer burgere, eller at de tager fat i moppen for at klare trappevasken i opgange. Helt der er Thomas Ernst ikke endnu. Han fortæller, at der er snakke i krogene om, hvordan man skal tjene penge til at få mad på bordet og tag over hovedet. - Vi vil gerne bakke op om det, der foregår. Men på den anden side skal man også overleve, siger han. Han siger dog også, at mange af Hollywoods skuespillere er skuespiller af hjertet. - De etablerede som Meryl Streep og de andre helt store kan sagtens betale deres husleje. Så ligger der en masse talent under og knokler røven ud af bukserne for at få det til at løbe rundt. Men du kan ikke tage passionen fra nogen, siger Thomas Ernst. Derfor er han selv i gang med at overveje at følge en gammel drøm om at udvide sin jobpalet med noget produktion, klipning, skrivning eller redigering. - Man er nødt til at udvide og få noget mere på tallerkenen end kun at være skuespiller, siger han. Han tror også, at strejken kan trække ud. Men han forventer heller ikke, at den kommer til at vare evigheder. For ikke nok med at skuespillerne og manuskriptarbejderne strejker, så er mange af Los Angeles' indbyggere med job i alt fra makeup, lyssætning til catering og opbygning af scener afhængige af filmindustrien. - Det bliver spændende at se, hvor lang tid den kommer til at vare. For de er nødt til at lave en aftale på et eller andet tidspunkt, så vi kan komme videre. Lige nu er det genudsendelse på genudsendelse. Selv 'Saturday Night Live' sender gamle programmer, fordi der ikke bliver skrevet nye. Og det er skræmmende, siger Thomas Ernst. Konflikten mellem de store studiers sammenslutning og manuskriptforfatterne og skuespillerne skyldes blandt andet uenighed om løn og sundhedsforsikring. Desuden frygter både skuespillere og manuskriptforfatterne, at kunstig intelligens vil betyde mindre jobsikkerhed for dem i fremtiden.","Danske Thomas er ramt af strejken i Hollywood: 'Vi vil gerne bakke op, men på den anden side skal man også overleve'",Silas Bay Nielsen,2023-07-15 09:04:00+00:00,https://www.dr.dk/nyheder/kultur/danske-thomas-er-ramt-af-strejken-i-hollywood-vi-vil-gerne-bakke-op-men-paa-den-anden,Underholdning,559,day,34.88347372643402,1,0,0,35.63636363636364
"Tusindvis har mistet deres hjem i flammerne fra voldsomme brande på øen Maui, der er en del af den amerikanske øgruppe Hawaii. Ifølge de lokale myndigheder er over 2.200 bygninger blevet ødelagt af brandene, og 85 procent af dem er beboelsesejendomme, skriver de lokale myndigheder i et opslag på Facebook. I opslaget står der, at det vil koste mindst fem milliarder dollars eller over 34 milliarder kroner at genopbygge de over 2.000 hektar ødelagt område. Brandene på Maui begyndte tirsdag. Ifølge myndighederne har vind fra en orkan et stykke fra Hawaii været med til at forstærke ilden. De hawaiianske myndigheder ved endnu ikke, hvordan brandene er opstået. Det er også uklart, hvorfor det ikke lykkedes at evakuere de borgere, der ikke nåede væk fra brandene i tide, og som derfor mistede livet. Naturbrandene er den dødeligste naturkatastrofe på Hawaii, siden øgruppen blev en amerikansk delstat i 1959. Næsten 1.500 opholder sig på midlertidige herberg i blandt andet sportshaller, hvor frivillige deler mad, tøj og vand ud til de nødstedte. Mindst 80 mennesker har mistet livet i brandene, og det er den dødeligste naturkatastrofe i Hawaii siden 1960, skriver Reuters. Specialtrænede hunde leder efter overlevende i de udbrændte bygninger, og forventningen er, at flere ofte vil blive fundet. - Ingen er gået ind i nogle af disse bygninger, og det er der, vi desværre forventer, at dødstallet vil stige markant, siger den amerikanske senator fra Hawaii Brian Schatz til MSNBC ifølge Reuters. Brandfolkene arbejder fortsat på at slukke ilden, og omkring 80 procent af flammerne er inddæmmet, men der er risiko for, at ilden vil blusse op igen, skriver CNN. Tidligere i dag fik beboere i byen Lahaina, der er et af de hårdest ramte områder, kortvarigt lov til at køre til deres huse for at se ødelæggelserne, men ifølge CNN blev der lukket af på hovedvejen igen, og nogle folk sov i deres biler og ventede på at kunne køre ind i byen og se skadernes omfang. Det er nu muligt igen, men der er dele af byen, som fortsat er spærret af på grund af sikkerhedshensyn. Næsten hele byen er brændt ned. Guvernør i Hawaii Josh Green advarede tidligere om, at indbyggere i Lahaina ville blive mødt af ""ødelæggelser, som de aldrig har set i deres liv"". 26-årige Bryan Aguiran formåede at redde sit hus i byen, inden han måtte lade sig evakuere, men de voldsomme flammer vil for altid være printet ind i hans hoved. Han har ikke lyst til at vende tilbage. - Hver gang, jeg lukker øjnene, ser jeg Armageddon. Lahaina bliver aldrig det samme igen, siger han til BBC. VIDEO Byen Lahaina er næsten helt gået op i røg, og det vil tage år at genopbygge. Den øverste anklager i Hawaii har åbnet en undersøgelse af myndighedernes håndtering op til, under og efter brandene. Det skal blandt andet undersøges, hvorfor så mange blev fanget i flammerne. Allerede nu er der forlydener om, at myndighederne muligvis ikke reagerede hurtigt nok og advarede de lokale i tide. Omkring 100 personer forsøgte for eksempel at undslippe flammerne ved at hoppe i havet. Ifølge den lokale chef for brandvæsnet på Maui bredte ilden sig med en så voldsom fart, at var ""næsten umuligt"" for de første brandfolk på stedet at kommunikere med vagtcentralen. Derfor kunne vagtcentralen ikke formidle eventuelle ordrer om evakuering af beboerne på Maui, skriver Ritzau.",Over 2.000 bygninger er ødelagt i voldsomme brande i Hawaii - de fleste er folks hjem,Maja Lærke Maach,2023-08-12 22:07:00+00:00,https://www.dr.dk/nyheder/udland/over-2000-bygninger-er-oedelagt-i-voldsomme-brande-i-hawaii-de-fleste-er-folks-hjem,Udland,559,evening,42.8739577942614,0,1,0,26.75
"Affaldssorteringen går i dag et nøk opad, når forsyningsselskabet Kredsløb udruller deres nye skraldespandssystem i landets andenstørste by. Aarhusianerne skal nemlig til at sortere deres affald i endnu højere grad, end de tidligere har været vant til. De har længe sorteret glas, hård plastik, metal, pap og papir - mens alt andet er endt som restaffald. Men det bliver der ændret på i dag, forklarer genbrugschef hos det kommunale forsyningsselskab Kredsløb, Lars Banke. For villaejerne, der er de første, der skal ombord på den nye løsning, betyder det, at affaldssorteringen fremover kommer til at se sådan ud: Én beholder er delt i to, hvor der i det ene rum skal madaffald i, mens der i det andet er plads til restaffald. En anden beholder, der også er delt i to rum, skal have henholdsvis plast, mad- og drikkebeholdere i ét rum og glas og metal i et andet. Derudover kommer der til at være en tredje beholder, der er til pap, papir og tekstiler. Prikken over i'et er en ny kasse til farligt affald, hvor eksempelvis batterier skal havne. - Det er over 190.000 nye beholdere, der skal køres ud, så det er en kæmpe opgave, siger Lars Banke. For dem, der bor i lejlighed eller andre boligtyper, udrulles der også nye systemer, der tilpasses ordningen. - Fælles for alle aarhusianere er, og det er uanset, hvor man bor, så er det de her fem nye affaldsrum, man skal sortere i, siger genbrugschefen. Selvom udrulningen for alvor sættes i gang i dag, så er borgere fra Aarhus-forstaden Højbjerg blevet brugt som prøvekaniner inden. En af dem er 65-årige Bo Christensen. Han synes, at affaldssorteringen er gået så godt, at han har en opfordring til sine medborgere. - På med ja-hatten og i krig med det. Det er kun lige i starten, at det er svært, men når man først har fået det implementeret i sit hoved, så bliver det en del af hverdagen, siger han. Han skal dog stadig lige vænne sig til, at at madaffald også skal sorteres og afleveres i sin egen beholder på gaden. - Jeg kan lugte det, allerede inden jeg kommer derhen. Det er ikke nok bare at lukke lågen. Der undrer jeg mig over, hvordan det egentligt kommer til at fungere på sigt, lyder det fra Bo Christensen. Udrulningen begynder i dag, og det bliver villaejerne i det nordlige Aarhus, der først skal vænne sig til at sortere deres affald på den nye måde. Derefter bliver ordningen implementeret i en slags bue omkring byen, og planen er, at hele Aarhus er med i ordningen, når Malling som de sidste kommer med i december. Kunderne får besked, når de skal i gang med den nye ordning, lyder det fra Kredsløb. Lars Banke glæder sig over, at Aarhus kan være med til at sikre brede sortering og dermed en større udnyttelse af verdens ressourcer. - Hvis vi for fremtiden skal være sikre på, at vi kan få adgang til metaller og andre råstoffer, så er vi nødt til at få genanvendt mere af vores affald. Vi er simpelthen nødt til at få bragt flere af de her ressourcer i spil igen og igen, siger han. Tidligere på måneden rundede vi ""Earth Overshoot Day"". Dagen markerer, at mennesket fra den dato har opbrugt hele årets andel af naturens ressourcer. Bliv klogere på dagen og konsekvenserne lige her:",Aarhus starter ny affaldssortering: 190.000 skraldespande skal rulles ud,Mads Vestergaard,2023-08-07 06:30:00+00:00,https://www.dr.dk/nyheder/indland/i-dag-starter-aarhus-deres-nye-affaldssortering-190000-skraldespande-skal-rulles-ud,Samfund,560,morning,37.88051323175621,1,0,0,35.0
"Lige nu undersøger regeringen, hvordan man kan forbyde afbrænding af koranen og andre religiøse tekster foran udenlandske ambassader. Men det socialdemokratiske folketingsmedlem Per Husted er parat til at gå skridtet videre. I et interview med mediet Kontrast siger han, at det bør være forbudt at tegne profeten Muhammed, hvis formålet bare er at krænke muslimer. - Jeg kan ikke se idéen med at provokere bare for at provokere, siger han til DR. Hvorfor er det nødvendigt at forbyde tegninger af Muhammed? - Vi skaber unødvendige konflikter, der står i vejen for løsning af vores fælles udfordringer. Vi har krig i Europa, så vi skulle gerne stå sammen, også med muslimske lande. Nu skaber vi problemer, der risikerer at ødelægge muligheden for at løse konflikten i Ukraine, siger Per Husted, der er næstformand for Folketingets udenrigsudvalg. Er det ikke også vigtigt, at vi har ytringsfrihed? - Jeg lægger ikke op til, at man ikke må tegne Muhammed. Der skal bare være et formål med det. Så det handler om at gradbøje ytringsfriheden? - Andre lande, som vi ser som demokratiske, har lovgivning, så man undgår situationer som dem, vi ser med koranafbrænding i Danmark og Sverige. Vi skal bevare retten til at sige, hvad man har lyst til, og argumentere for sine holdninger. Det handler om at forbyde krænkende handlinger. Hvem afgør, om noget er krænkende? - Det er et enormt svært spørgsmål. Dybest set er det en umulig diskussion, men jeg synes, vi skal finde inspiration i blasfemiparagraffen, så der kan sættes en grænse. Blasfemiparagraffen fungerede godt, men Socialdemokratiet var det eneste parti, der ville bevare den (da den blev afskaffet i 2017, red.), siger Per Husted. Mens Per Husted altså vil gå et skridt videre end det, regeringen foreslår, så har et andet folketingsmedlem for S - Bjørn Brandenborg - giver udtryk for over for Berlingske, at han slet ikke finder det nødvendigt at lave lovgivning, der forbryder afbrænding af koranen. Han har dog efterfølgende skrevet på sin Facebook, at han fortsat ""mener hvert et ord"", men at han samtidig ""accepterer, at regeringen har adgang til sikkerhedsvurderinger om situationen"", og at han derfor ""står bag"" regeringens ambtition. Til DR siger Brandenborg, som også er partiets retsordfører, at Husteds forslag ikke er udtryk for hverken Socialdemokratiets eller regeringens politik. Da forslaget kom frem, lagde S-folketingsmedlem Frederik Vad et billede af forfatteren Salman Rushdie, der lever under dødstrusler fra rabiate muslimer, på Instagram. Over for Kontrast vil han dog ikke uddybe, hvad billedet signalerer. - Jeg ønsker ikke at sige noget uden for egne fire vægge i øjeblikket, siger Frederik Vad til mediet. I Norge er det ulovligt at komme med ytringer, der truer eller forhåner nogen eller tilskynder til had blandt andet på grund af deres religion. I Frankrig har myndighederne brede rammer til at gribe ind mod afbrændinger af koranen med henvisning til opretholdelse af den offentlige orden. I Holland er der ingen national lovgivning, som giver hjemmel til at forhindre koranafbrænding. I flere store byer, herunder Haag og Rotterdam, er der dog lokal lovgivning, som forbyder borgere at stifte ild eller brænde ting af offentligt. I Storbritannien har man national lovgivning, som forbyder handlinger, som tilskynder til religiøst had. I Sverige er det ikke strafbart at brænde religiøse bøger som Koranen af, men den svenske regering kigger på, om landets ordenslov skal ændres, så det bliver muligt at forhindre koranafbrændinger.",Socialdemokratisk folketingspolitiker vil forbyde krænkende Muhammed-tegninger,Mads Mostrup Jensen,2023-08-02 11:40:00+00:00,https://www.dr.dk/nyheder/politik/socialdemokratisk-folketingspolitiker-vil-forbyde-kraenkende-muhammed-tegninger,Politik,562,day,45.09149774774775,1,0,0,92.71428571428571
"Budskabet fra de 12 lande til resten af verden var soleklart, da mødet i Belém var slut: Naturen har brug for penge. Og hvis regnskovene skal bestå, skal I holde jeres løfte og punge ud. Sådan lød det onsdag aften, hvor et to-dages regnskovstopmøde i den brasilianske by Belém blev afsluttet. Tirsdag mødtes de otte lande omkring Amazonas-regnskoven for at diskutere dens fremtid, og onsdag mødtes så 12 lande på tværs af kontinenterne til et mere globalt møde. De har alle det til fælles, at de råder over enorme mængder regnskov. Og hvis skovene fortsat skal beskyttes, skal verdens rigeste lande holde deres løfter og betale de lande, der kontrollerer dem. Det skriver landene i en fælles erklæring, der har fået navnet ""Forenet for vore skove"", skriver mediet Al-Jazeera. Underskriverne er Bolivia, Brasilien, Colombia, Den Demokratiske Republik af Congo, Ecuador, Guyana, Indonesien, Peru, Republikken Congo, de caribiske østater Saint Vincent og Grenadinerne, Surinam og Venezuela. - Vores lande skal have mere indflydelse på håndteringen af de ressourcer, der sættes af til bevarelsen og den bæredygtige brug af biodiversiteten i regnskovene, står der i erklæringen. Regnskove absorberer enorme mængder af CO2 og andre drivhusgasser til sig, som ellers ville blive i atmosfæren og bidrage til drivhuseffekten, der varmer planeten op. Eksempelvis Amazonas-regnskoven, der er verdens største regnskov, spiller derfor en helt afgørende rolle i forhold til klimamålene om at sænke den globale temperatur. Ved FN's klimakonference COP15 i 2009 i København blev verdens lande enige om, at man skulle give næsten 700 milliarder kroner om året indtil 2020 i klimastøtte til de lande, der bliver hårdest ramt af klimaforandringerne - deriblandt landene med regnskove. Ved COP21 i 2015 blev løftet bekræftet, og det blev forlænget til 2025. Men nu vil de 12 lande have, at det årlige beløb skal fordobles til næsten 1.400 milliarder kroner, og at perioden skal løbe indtil 2030. Samtidig udtrykker landene også bekymring over, at flere nationer ikke har betalt det, de lovede. - Det er ikke Colombia, Brasilien eller Venezuela, der har brug for pengene. Det er naturen. Vores mål til COP28 er at fortælle den rige del af verden, at hvis de vil bevare de regnskove, der eksisterer - og de folk, der bor i dem - så er de nødt til at betale, lød det fra Brasiliens præsident, Lula da Silva, onsdag aften, skriver The Guardian. COP28 finder sted i november. Tirsdag blev de otte lande omkring Amazonas-regnskoven - Bolivia, Brasilien, Colombia, Ecuador, Guyana, Peru, Surinam og Venezuela - enige om at gøre en større indsats for at beskytte regnskoven. Det vil man blandt andet gøre ved at samarbejde bedre på tværs af landegrænser og bekæmpe illegale firmaer og kriminelle, der fælder træerne for at gøre plads til landbrug og minedrift. Men landene blev ikke enige om konkrete målsætninger, og de er heller ikke blevet enige om et fælles mål om at stoppe afskovningen af Amazonas-regnskoven, hvilket har skuffet flere organisationer, skriver Al-Jazeera. Mødet i Belém, der var den første af sin slags i 14 år, kom efter flere år med afskovning, særligt i Brasilien under den tidligere præsident Jair Bolsonaro. Omkring 60 procent af Amazonas-regnskoven ligger i brasiliansk territorie. Men da Lula da Silva blev valgt, lovede han, at afskovningen af Amazonas-regnskoven i Brasilien ville stoppe helt inden år 2030. I sidste uge var mængden af afskovning i Amazonas-regnskoven på sit laveste i seks år.","Regnskovslande med opråb til omverdenen: Hvis vi skal beskytte naturen, så betal!",Rasmus Christiansen,2023-08-10 07:54:00+00:00,https://www.dr.dk/nyheder/udland/regnskovslande-med-opraab-til-omverdenen-hvis-vi-skal-beskytte-naturen-saa-betal,Udland,562,morning,49.04232804232804,1,0,0,39.333333333333336
"Mens der er stor boligmangel i København, Odense og andre store danske byer, oplever Aarhus Kommune, at næsten 10.000 lejeboliger står tomme. Det viser en opgørelse fra Danmarks Statistik fra 1. januar i år. De mange tomme boliger i kommunen skyldes blandt andet en ubalance mellem udbud og efterspørgsel. Det mener direktør for Boligøkonomisk Videncenter, Curt Liliegreen. - Vi har en boligsituation i Aarhus, hvor vi har større udbud end efterspørgsel. Så det er lejers marked, forklarer han. Ifølge Aarhus Stiftstidende er det helt præcist 9.670 boliger i Aarhus Kommune, hvor der ikke er tilmeldt et CPR-nummer. Derfor står boligerne teknisk set tomme. Langt størstedelen af de tomme boliger er etageboliger - det gælder for 7.270 af dem. Desuden er flere hundrede kollegieboliger, parcel- og rækkehuse ubeboet i kommunen. Denne boligsituation bør man drage fordel af, mener cheføkonom i Forbrugerrådet Tænk, Morten Bruun Pedersen. - Vi opfordrer til, at man som lejer forsøger at forhandle sin husleje ned. Jeg synes, at man skal prøve, når der står mange ledige boliger som i Aarhus. Jeg tænker, at man kan presse udlejer, siger han. Morten Bruun Pedersen forklarer, at mange slet ikke ser denne forhandling med sin udlejer som en mulighed. - Jeg tror, at der er mange, der tænker, at man ikke kan forhandle lejen på en bolig, men det kan man i mange tilfælde, siger han. Aarhus er dog ikke den eneste store by, der vælter sig i tomme lejeboliger. Curt Liliegreen, direktør for Boligøkonomisk Videncenter, ser nemlig mange ligheder mellem markedet for lejeboliger i Aarhus og Aalborg. - Også i Aalborg er der blevet bygget rigtig mange nye boliger, men udbuddet er kommet lidt foran efterspørgslen, og det giver lejeren nogle muligheder lige i øjeblikket, siger han. I Københavns Kommune er der omvendt stor mangel på boliger, og det skyldes den store befolkningstilvækst, som kommunen har oplevet de senere år, siger Curt Liliegreen. - Boligmarkedet er noget anderledes i Aarhus og Aalborg end i resten af Danmark i øjeblikket. Her er der bygget rigtig mange nye lejeboliger, men kommunerne har ikke oplevet den samme dramatiske befolkningstilvækst som i for eksempel København, siger han. De mange tomme boliger i Aarhus har fået flere udlejere til at lokke med flere måneders gratis husleje og gavekort til eksempelvis Rema 1000, Jysk eller til køb af håndværkerhjælp. Flere udlejere, heriblandt Go' Bolig, reklamerer i Aarhus med rabatter og goder, hvis man underskriver en lejekontrakt hos dem. Her er en liste med eksempler på udlejernes lokkemad: To måneders gratis husjele 5.000 kr. udbetales, hvis man får en ven til at flytte ind Gavekort til Rema1000, til indkøb af møbler og gardiner i Ilva, Ikea, Bolia, Jysk og Deco Group eller til køb af håndværkerhjælp De 100 første, der underskriver lejemålet, får en gratis cykel oveni Men det bliver det svært for lejerne at få nedsat deres husleje permanent. Det vurderer Curt Liliegreen. - Hvis man som udlejer af et nyere udlejningsbyggeri sætter huslejen ned, så kan man ikke sætte den op igen, så længe lejeren bliver i lejligheden. Det tror jeg, at de fleste udlejere vil forsøge at undgå. Så hvis der er andre veje frem, vil man nok vælge dem, siger han. På længere sigt vurderer Curt Liliegreen, at markedet for lejeboliger i Aarhus vil finde tilbage i en ligevægt. - Udbuddet er løbet fra efterspørgslen lige nu, men jeg tror, at efterspørgslen nok skal indhente udbuddet igen, siger han.",10.000 lejeboliger står tomme i Aarhus: 'Udlejerne bør presses på huslejen',Frederik Brund Flintegaard,2023-08-15 09:58:00+00:00,https://www.dr.dk/nyheder/indland/10000-lejeboliger-staar-tomme-i-aarhus-udlejerne-boer-presses-paa-huslejen,Samfund,567,day,39.88863331416523,1,0,0,39.333333333333336
"Der skal ske noget, hvis Danmark skal i mål med at reducere CO2-udledningen så meget, som man har aftalt i klimaloven. Det er både eksperter og Klimarådet enige om. I dag startede regeringen så forhandlinger om, hvordan Danmark når i mål med første del af målet: at reducere CO2-udledningen med 50-54 procent i 2025. Samtidig har regeringen den seneste tid fået kritik for ikke at rykke hurtigt nok og være ambitiøse nok på klimaområdet. Men da Socialdemokratiet i dag holdt et stort anlagt pressemøde, understregede statsminister Mette Frederiksen (S), at Danmark skal nå målene. - Klimaforandringerne er en realitet. Vi lever i dem. Vi lever med dem. Og vi har behov for at speede op og få dem bekæmpet. - Det er et af regeringens absolutte fokuspunkter i den sæson, vi går ind i. Vi skal leve op til 2025-målet. Vi skal videre på landbrug og på lufttransport. Og vi skal i det hele taget levere på de mål, vi har opstillet i Danmark, lød det. Kritikken af regeringens klimaindsats blussede op, da klimaminister Lars Aagaard (M) i sidste uge sagde i P1 Morgen, at ""vi skal have en klimapolitik, som 80 procent af danskerne kan se sig i"". Det fik venstrefløjen til at gå i kødet på regeringen og beskylde den for ikke at være klar til at tage de nødvendige skridt, selvom de måtte være upopulære. Sådan ser statsminister Mette Frederiksen det dog ikke. - Jeg tror ikke, vi kommer til at løse klimakrisen uden at træffe nogle beslutninger, der kan udfordre os, og kan ændre på den måde vi har været vant til at leve på. Alligevel understreger hun, at det er vigtigt at have befolkningen med, når beslutningerne skal træffes. - Vi skal nok få danskerne med i det her. Der er så meget, der splitter i den her tid, og så meget der polariserer i vores verden. - Det ville være fantastisk, hvis vi i Danmark kunne være beviset på det modsatte, at vi kan levere på klima, men at vi har en sammenhængskraft og en ulighed, der ikke bare eksploderer, sagde hun på pressemødet. Her fik hun opbakning fra partiets politiske ordfører, Christian Rabjerg Madsen. For den grønne omstilling kræver, at folk er med, sagde han. - Man kan spørge sig selv: Tror man på, at en grøn omstilling bliver nemmere eller vanskeligere afhængig af, om man har befolkningen med? - Jeg kan ikke forstå debatten. Jeg kan ikke forstå det udsagn, at det skulle være et mål i sig selv at lave en klimapolitik, der splitter danskerne. På pressemødet bliver statsministeren spurgt ind til et opslag, hun har lagt på Instagram, hvor hun fortæller, at hun af klimahensyn spiser mindre kød. Men hun afviser, at hun vil opfordre danskerne til at gøre det samme. - Af alle de opgaver, jeg har som landets statsminister, der er det at blande mig i, hvad danskerne spiser, ikke en af dem, lød det. - Jeg tror stadig, der er nogle officielle kostråd. Jeg har ikke kigget meget på pyramiden fra dengang, den hang mange steder. - Jeg forsøgte at sige noget, der kendetegner rigtig mange danskere, at ud over det, vi skal gøre politisk, så tror jeg, at mange forsøger at gøre nogle ting, der er mere klimavenlige. Det kan være mange ting, at man tørretumbler mindre eller rejser på en anden måde. Her var det et konkret eksempel fra min egen side, siger hun.","Socialdemokratiet vil nå klimamålene, men danskerne må spise det, de vil",Emil Eller,2023-08-16 16:50:00+00:00,https://www.dr.dk/nyheder/politik/socialdemokratiet-vil-naa-klimamaalene-men-danskerne-maa-spise-det-de-vil,Politik,569,evening,36.62987148678299,1,0,0,38.27272727272727
"Det er slut med at tænke penge som den valuta, der skal løse samfundets problemer. Nu skal den vigtigste valuta i vores samfund i stedet hedde arbejdskraft. Sådan lød det i går fra Mette Frederiksen (S) i et Berlingske-interview, statsministeren gav sammen med Lars Løkke Rasmussen (M) og Jakob Ellemann-Jensen (V). - Den nye tids valuta i dansk politik er ikke penge, for dem har vi mange af. Det er, at vi ikke kan bruge pengene, hvis der ikke er tilstrækkeligt med medarbejdere. Det er det spørgsmål, som alle andre politiske temaer – fra forsvar over sundhed til klima – vender tilbage til, sagde statsminister Mette Frederiksen. En udmelding, der skal ses i lyset af, at Finansministeriet inden sommerferien opjusterede det økonomiske råderum med 16 milliarder kroner frem mod 2030. Udmeldingen, der for nogle nok også står i skarp kontrast til den fortælling om krig, inflation og krise, der på mange måder dannede grundlag for SMV-regeringen. - Vi er kommet meget bedre igennem vinteren, end de fleste havde forventet. Vi kom ikke ind i det meget dårlige vejr for økonomien, lød forklaringen fra Mette Frederiksen, da hun i dag gav interview til DR Nyheder. Fik du malet krisestemningen lige lovligt sort op, for måske at få regeringen til at glide nemmere ned? - Nej, det er historieløst. Når man har ansvaret som regering, så skal man løse danskernes problemer, hvor de er. Og der var rigtig mange, der frygtede for deres økonomi, lød det fra statsministeren, der også - igen igen - blev spurgt ind til, om hun var klar til at love landets sygeplejersker mere i løn. LÆS OGSÅ: Analytiker: Regeringen har brug for at bevise, at den stadig er relevant Nu har du pengene og det politiske flertal, kan du så love sygeplejerskerne et markant lønløft? - Lad nu være med at overgøre en enkelt sætning i et interview, for det, vi svarer på, er, at vi har flere penge, end vi havde regnet med, men vi har ikke ubegrænsede midler. Du siger, at ”penge har vi mange af”? - Der er ikke ubegrænsede ressourcer. Der skal også prioriteres. Et lønløft i den offentlige sektor er en del af løsningen, men det nytter ikke noget, at vi kun taler om sygeplejersker. En måde at få mere arbejdskraft kunne jo være skattelettelser. Kommer der flere skattelettelser end dem, der allerede er aftalt i regeringsgrundlaget, når der nu er penge nok? - Jeg kommer ikke til at stå og tale om vores 2030-plan. Den præsenterer vi på et senere tidspunkt. Men der er skattelettelser som en del af vores regeringsgrundlag, sagde Mette Frederiksen. Men vil der komme flere skattelettelser end dem i regeringsgrundlaget? - Når vi har et øget økonomisk råderum, så har vi også mulighed for at gøre mere af det, vi gerne vil, sagde Mette Frederiksen. I DR's interview blev Mette Frederiksen desuden også foreholdt de Nato-spekulationer, der i starten af sommeren svirrede om statsministeren. Har du på noget tidspunkt været interesseret i at blive chef for Nato? - Jeg har ikke været kandidat til en anden arbejdsfunktion, end den jeg har i dag, derfor siger jeg også, at skulle jeg blive tilbudt noget, så siger jeg nej. Så danske embedsfolk har ikke på noget tidspunkt arbejdet for, at du skulle få det her topjob? - Nej, det har de ikke, lød garantien fra Mette Frederiksen. Se hele interviewet på DR1 eller på DRTV fra klokken 21.00.","Penge har vi mange af, lød det i går fra Mette Frederiksen: 'Lad nu være med at overgøre en enkelt sætning', lyder det i dag ",Jakob Slyngborg Trolle,2023-08-13 18:42:00+00:00,https://www.dr.dk/nyheder/politik/penge-har-vi-mange-af-loed-det-i-gaar-fra-mette-frederiksen-lad-nu-vaere-med,Politik,569,evening,37.16273116706718,1,0,0,37.0
"OPDATERET: Efter denne artikel udkom, er DR Nyheder blevet gjort opmærksom på, at ordningen i Østrig er sat på pause på grund af mistanke om svindel. Ordningen forventes genoptaget til september. Der skal ske noget, så flere mobiltelefoner, vaskemaskiner og bærbare computere lever længere. For det er ikke godt nok, at danskerne smider 100.000 ton elektronik ud om året. Det siger en række politikere fra flere fløje på baggrund af nye tal om danskernes forbrugsvaner. Politikerne er alle enige om, at der ryger for meget til skrot. Ofte fordi det er svært eller dyrt at få det repareret. - Det er uden tvivl, at vi har en ""brug og smid væk-kultur"", som vi er nødt til at tage ansvar for. Både som forbrugere, men også som politikere, så vi får nogle mere holdbare produkter og en adfærd, hvor vi i højere grad reparerer, siger Anne Paulin, miljøordfører hos regeringspartiet Socialdemokratiet. Derfor er flere af dem også klar til at sætte penge af til at gøre op med den kultur, der øger vores forbrug og vores fælles klimaaftryk. - Det koster penge at løse klimakrisen. Vi kan ikke bare løfte vores pegefingre og bede befolkningen om at forbruge anderledes eller reparere noget mere. Vi skal selvfølgelig også lægge nogle økonomiske incitamenter ind, siger Samira Nawa, der er De Radikales klimaordfører. I lande som Sverige, Tyskland og Østrig har politikerne sat penge af til at gøre det billigere at få repareret ting som tøj, telefoner og andet elektronik. I Østrig kan man for eksempel få halvdelen af sin reparation – op til 1500 kroner – betalt af staten. Med den såkaldte ""reparationsbonus"" i hånden er der udført flere end 650.000 reparationer siden sidste forår. Det er især mobiltelefoner, der får nyt liv. Men også ovne, printere, vaskemaskiner og køleskabe er blevet repareret som en del af ordningen, der har EU-penge i ryggen. Den østrigske model er inspirerende, siger flere af de danske politikere, som dog ikke er sikre på, at det er den vej, de vil gå i Danmark, da det risikerer at blive for bureaukratisk eller dyrt. - Vi skal være sikre på, at det har en virkning, der står mål med de penge, vi bruger. - Og så synes jeg, det er helt entydigt, at der skal flere redskaber i spil, hvis vi skal væk fra den her smid væk og forbrugskultur over til en reparér og behold-kultur, siger Signe Munk, klimaordfører hos SF. Flere af partierne nævner muligheden for at udvide de danske håndværker- og servicefradrag, der giver en lille skatterabat, hvis man har fået udført arbejde i hjemmet. - Det er de fleste danskere bekendt med og har prøvet at anvende det. Kunne man ikke i højere grad tænke det ind i forhold til reparationer, så man kunne få fradrag til flere reparationsydelser, end man kan i dag? Det er en overvejelse værd, siger Mette Abildgaard, klimaordfører hos De Konservative. - Det kunne være rigtig interessant at lave et fradrag, hvis man får foretaget nogle reparationer. Så i stedet for at gå ud og købe nyt, så får vi repareret nogle ting og får et fradrag, siger Samira Nawa. De Radikale, som barsler med et udspil om netop reparation og såkaldt cirkulær økonomi, nævner også, at reservedele skal være mere nemmere og billigere at få fat i. Hos SF har man fokus på at udvide reklamationsretten fra de nuværende to år. Dermed kan det blive producenternes ansvar at lave elektronik, der holder længere.",Hvert år smider vi 100.000 ton elektronik ud: Politikere vil gøre op med dansk brug og smid væk-kultur,Klaus Buster Jensen,2023-08-02 16:36:00+00:00,https://www.dr.dk/nyheder/viden/klima/hvert-aar-smider-vi-100000-ton-elektronik-ud-politikere-vil-goere-op-med-dansk,Politik,575,evening,37.80506993006993,1,0,0,20.0
"Nogle få timer med solskin onsdag morgen betød, at solen nu har skinnet i 304 timer i løbet af juni måned. Dermed slår juni 2023 den 83 år gamle solskinsrekord på 303 solskinstimer fra 1940. Der vil komme yderligere solskinstimer til rekorden i dag - og de sidste to dage af juni. Med den nye solskinsrekord overgår juni 2023 nogle af de solrige juni måneder, der står indprentet i hukommelsen som de mest solrige gennem tiderne. Juni 2023 slår foreløbigt den solrige juni i 2018 med 13 solskinstimer, mens den solrige juni i EM-sommeren 1992 bliver slået med mindst 10 solskinstimer. Den nye junirekord skriver sig foreløbigt ind på en sjetteplads over mest solrige måneder i Danmark. Den mest solrige sommermåned var 2018 med 338,5 solskinstimer, mens den absolut mest solrige måned i dansk vejrhistorie er maj 2018, der bød på hele 363,3 solskinstimer. DMI har registeret solskinstimer siden 1920. Sol fra morgen til aften Den nye solrekord for juni blev grundlagt i den første halvdel af måneden, hvor solen stort set skinnede fra morgen til aften. Alene de første 14 dage af juni skinnede solen i 194 timer, og den mest solrige dag blev den 12. juni som bød på hele 15,9 solskinstimer. Herefter gav det mere ustadige vejr lidt færre solskinstimer, men på trods af lokale regnbyger og en tordenfront, der passerede landet mandag, var der de efterfølgende 13 dage stadig 8,3 solskinstimer i gennemsnit per dag. I gennemsnit har solen til og med tirsdag i gennemsnit skinnet i hele 11 timer og 12 minutter hver eneste dag i juni måned. De foreløbige 304 solskinstimer er næsten 80 timer mere end i en normal juni - eller det der svarer til 34 procent mere sol end normalt. Ifølge den seneste 30-årige klimanormal for perioden 1991 til 2020 skinner solen i 227 timer i juni måned. Den solrige juni er en fortsættelse af den trend, vi har set i de seneste 20 til 30 år, hvor vi generelt har fået flere solskinstimer. Klimanormalen for perioden 1961 til 1990 lød på 207 solskinstimer mod den seneste klimanormals 227 timer. Alene de seneste 10 år har der i gennemsnit været 240 solskinstimer i juni. Den solrige trend er ikke kun forbeholdt juni. Den gælder alle årets måneder. Det betyder, at det generelt er blevet mere solrigt i Danmark. I løbet af de seneste 30 år har vi årligt fået 174 flere solskinstimer i gennemsnit. En af hovedårsagerne til det øgede antal solskinstimer skal sandsynligvis findes i renere og dermed mere klar luft. Det er ikke kun i Danmark, at vi har fået mere sol. Hele Europa har oplevet en markant ændring i antallet af solskinstimer, hvor det de seneste 20-30 år blevet mere solrigt. Siden 1980’erne er det gennemsnitlige antal af solskinstimer i Europa ligesom i Danmark steget med næsten årlige 200 solskinstimer. Årsagen til det øgede antal solskinstimer er ifølge den europæiske satellitorganisation EUMETSAT, at luften i Europa er blevet renere siden 1980’erne. Fra 1950’erne og frem til 1980’erne udledtes store mængder partikler fra kulkraftværker og industrien. Ifølge EUMETSAT er antallet af partikler i atmosfæren blevet færre siden 1980’erne, hvor strengere regulativer for forurening blev indført. Den partikelforurenede luft betød både øget skydannelse, og at sollyset blev dæmpet på sin vej mod jordoverfladen. Den mindre mængde af partikler i atmosfæren, de såkaldte aerosoler, giver ifølge EUMETSAT både en større mængde sollys samt mindre skydannelse. Den kombination angives som hovedårsagen til det øgede antal solskinstimer i Europa.",Ny rekord: Juni er den mest solrige siden 1920,Anders Brandt,2023-06-28 09:37:00+00:00,https://www.dr.dk/nyheder/vejret/ny-rekord-juni-er-den-mest-solrige-siden-1920,Vejret,576,day,41.86198805460751,1,0,0,20.11111111111111
"Det vakte en del harme, at regeringen i søndags annoncerede, at de ville sætte en stopper for afbrænding af Koranen - og andre religiøse skrifter. Faktisk har forslaget betydet, at en lang række af danske oppositionspartier på tværs af det politiske spektrum nu danner fælles front. - Vi håber jo at kunne gøre regeringen opmærksom på, at de står ret alene med det synspunkt, at vi skal indskrænke vores frihedsrettigheder af hensyn til nogle religiøse dogmer, siger Nye Borgerliges formand, Pernille Vermund. - Uanset hvad man synes om selve metoden - altså det at brænde en koran af - så handler det her ikke om, hvad der er rart eller ikke rart. Det handler om sådan helt grundlæggende frihedsrettigheder. Foruden Nye Borgerlige er Enhedslisten, SF, Danmarksdemokraterne, Det Konservative Folkeparti, Liberal Alliance og Dansk Folkeparti med i en fælles udmelding mod regeringens ønske. Danmark er endt i et diplomatisk stormvejr på grund af en række koranafbrændinger herhjemme. Mandag afholdt 57 muslimske lande et hastemøde, der fordømte handlingerne og åbnede for, at de enkelte lande selv skulle tage stilling til, hvordan de vil reagere på koranafbrændingerne. De syv partier med tilsammen 72 mandater i Folketinget skriver, at det pres ikke bør få den danske regering til at ryste på hånden. - Det, som Lars Løkke skulle sige til de lande, er, at det ikke er den danske regering, det danske folketing eller Danmark som officiel nation, der går rundt og gør de her ting. Det er nu engang enkeltpersoner. Men det har de ret til, og det er den måde, vi har indrettet os på, siger Dansk Folkepartis formand, Morten Messerschmidt. Regeringen mener, at Danmark skal have ""vide rammer for ytringsfriheden"", men med henvisning til et respekt til mangfoldighed og sikkerhedssituationen i Europa argumenterer de for, at det ikke er tid til at ""skabe splid"". Men de skriver blandt andet også, at det skader Danmarks interesser i verden, og at det kan have ""store sikkerhedsmæssige konsekvenser"" herhjemme. Politiets Efterretningstjeneste (PET) vurderer, at den seneste tids afbrændinger af koraner har betydet, at terrortruslen mod Danmark er skærpet. Men for partierne bag den fælles udmelding, så vægter argumenterne ikke tungt nok. Konkret skriver partierne, at ""voldsmandens veto ikke må gælde og ikke må sætte rammerne for dansk politik og dansk demokrati"". - Da vi fjernede blasfemibestemmelsen, da vidste vi jo godt, at man udvidede ytringsfriheden. Dengang vidste vi også, at det man specifikt lovliggjorde, var, at man kunne skænde religiøse skrifter, siger Dansk Folkepartis Morten Messerschmidt. - Det her handler ikke om, hvorvidt det her udgør en sikkerhedstrussel. Det her handler om, at sikkerhedstruslen ikke forsvinder ved det her indgreb. En lang række lande i Europa har dog lovgivning, der er strammere end lovgivningen i Danmark og vores naboland Sverige, der også er endt i en diplomatisk krise af samme grund. Sverige undersøger lige nu - ligesom justitsministeriet herhjemme - hvad der kan gøres. Hør her, hvordan andre lande i Europa har lovgivning på området: Partierne mener dog, at regeringen ved at tage dette første skridt ""åbner en ladeport, hvor herboende iranere ikke kan afbrænde en hijab i sympati med de modige kvinder i Iran, og hvor Tibet-sympatisører vil skulle gemmes væk ved kinesiske statsbesøg"". Radikale og Alternativet er ikke med i udmeldingen. Den fælles udmelding ændrer dog ikke på regeringens position, lyder det fra Justitsminister Peter Hummelgaard (S) overfor DR Nyheder. Han slår samtidig fast, at regeringen ikke ønsker, at dette skal åbne en ladeport for krav fra muslimske lande.",Syv partier i fælles udmelding: Frihedsrettigheder skal vægte højere end 'religiøse dogmer',Mathias Oldager,2023-08-03 09:11:00+00:00,https://www.dr.dk/nyheder/politik/syv-partier-i-faelles-udmelding-frihedsrettigheder-skal-vaegte-hoejere-end,Politik,577,day,49.558163797600415,1,0,0,45.333333333333336
"Skovbrandene brænder stadig på den græske ferieø Rhodos. Mens brandene har tvunget godt 30.000 lokale og turister til at blive evakueret, kæmper brandfolk med at tæmme flammerne. Skovbrande har hærget siden tirsdag, men er i løbet af ugen blevet yderligere forstærket af kraftige vinde. Og de kraftige vinde ser ud til at fortsætte med at blæse i dag og de kommende dage, fortæller vagthavende hos Danmarks Meteorologiske Institut (DMI) Lars Henriksen. - Der ligger en vind, som blæser overvejende fra nord-nordvestlig retning. Den vil tage til i løbet af dagen. I løbet af aftentimerne vil det være en frisk vind, som blæser – nogle steder endda med hård vind fra nordvest, fortæller Lars Henriksen. På Rhodos forventer det lokale brandvæsen heller ikke at få hjælp fra vejrguderne, skriver den britiske avis The Guardian. - Vinden forventes at blive mere intens fra klokken 12 til klokken 17 med mulighed for at det kan ske tidligere, siger det brandvæsenets talsmand Vassilis Vathrakoyiannis. Først midt på ugen, onsdag, ser vinden ifølge DMI’s forudsigelser ud til at løje en smule af. Onsdag vil vinden blive let fra nord-nordvest og svag, når vi når til torsdag. Herefter ser det ud til måske igen at kunne blæse op, fortæller Lars Henriksen. - Brandfolkene får måske nogle bedre arbejdsforhold i nogle dage. På Rhodos har myndighederne advaret om, at kampen for at inddæmme flammerne vil tage flere dage, skriver The Guardian. Ifølge Udenrigsministeriet er brandene primært midt og øst på Rhodos. Ministeriet opfordrer til at udvise forsigtighed, hvis man opholder sig tæt på Asklipieio, Kiotari, Lardos og Pilonas. I går kategoriserede det græske brandvæsen hele østkysten af det græske fastland samt øerne Evvia og Rhodos som kategori 5 områder, altså de højeste på en skala for brandrisiko. Det er ikke nyt, at Danmark rammes af ekstreme og sjældne vejrforhold. Det er altid sket. Men vi kan se frem til, at det sker oftere – videnskabelige rapporter fra FN’s klimapanel har slået fast, at det bliver vildere på grund af menneskeskabte klimaforandringer, der varmer kloden op Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Institutet, Copernicus, FN Grækenland har ligesom flere andre lande verden over været ramt af en længere periode med ekstremt høje temperaturer. Også dét har været med til at forværre kampen mod flammerne. Heller ikke hvis man kigger på den kommende uges temperaturer, er der meget håb at hente, fortæller vagthavende hos DMI Lars Henriksen. - Det er jo brandhamrende varmt dernede. Op til 40 grader i hvert fald. I morgen ser det ud til at være det samme, med temperaturer mellem 35-40 grader. Det samme gælder for tirsdag, onsdag og torsdag. - Når vi kommer til fredag og lørdag, kan det se ud som om, at temperaturerne bliver lidt mere moderate, mellem 25-35 grader, siger han. Fra oven skal lokale og turister heller ikke forvente noget, der kan hjælpe med brandslukningen. - Det er knastørt. Og sådan fortsætter det helt frem til og med næste weekend i hvert fald, siger Lars Henriksen.",Kampen mod flammerne på Rhodos besværliggøres af kraftig vind: Forventes at fortsætte de kommende dage,Rasmus Jungersen,2023-07-23 14:20:00+00:00,https://www.dr.dk/nyheder/udland/kampen-mod-flammerne-paa-rhodos-besvaerliggoeres-af-kraftig-vind-forventes-fortsaette,Udland,577,day,40.06825396825397,1,0,0,55.0
"Natten til tirsdag møder Caroline Wozniacki den ukrainske Elina Svitolina i første runde ved WTA 1000-turneringen i Cincinnati. Og de to spilleres bebudede vej tilbage mod verdenstoppen rummer visse ligheder. Begge fødte i oktober sidste år, småbørn på matriklen, lykkelige omstændigheder. Noget, som overgår mange - også tennisspillere. Selvsagt. Men det medfører da nogle nye logistiske og familiemæssige opgaver, når det samtidig skal balanceres med en topprofessionel karriere, lød det fra Svitolina i sidste uge. - Jeg har stor respekt for, at Caroline kommer tilbage efter to børn. Det er virkelig en stor udfordring, og hun er en fantastisk fighter, sagde Elina Svitolina under WTA-turneringen i Montreal. 28-årige Svitolina fik desuden klemt afsted, at hun ingenlunde var ved at vælte ned af stolen, da danskeren annoncerede sin tilbagevenden efter tre og et halv års midlertidigt tennisotium. - Jeg blev ikke voldsomt overrasket over, at hun gjorde comeback, fordi jeg fornemmer, at hun gerne vil prøve igen og overkomme den udfordring, sagde Elina Svitolina. - Det er fedt, at der er kvindespillere, som kommer tilbage, efter de har født. Det kræver stor styrke og meget hårdt arbejde, ikke kun at spille på WTA-touren, men også at nå det niveau, man havde førhen, sagde ukraineren. På daværende tidspunkt glædede Elina Svitolina sig til, måske, at møde den 33-årige dansker i kamp. De to har tidligere trænet meget sammen, lød det. Det blev så blot til en uges ventetid, før den duel kom i kalenderen. - Wozniacki er en fantastisk person. Vi havde en snak, desværre meget kortvarigt, fordi jeg stødte på hende, da jeg havde tabt min semifinale ved Wimbledon. Hun sagde nogle søde ting til mig, sagde Elina Svitolina om turneringen i London, hvor danskeren var ekspert for amerikansk TV. Føromtalte møde tegner et fint billede af, hvordan det er gået Elina Svitolina. Nuvel, de hilste på hinanden på bagkant et ukrainsk nederlag, men det var altså i en grandslam-semifinale på sportens fineste græstæppe. Samtidig har Svitolina også vundet en WTA-turnering, siden hun gentoptog karrieren i april efter sin barsel. Derfor venter der danskeren en stor, men også ekstremt vigtig opgave, siger Kresten Mosbæk, DR Sportens tennisreporter. - Wozniackis mål er at vinde US Open, og kampen mod formstærke Svitolina er et nøgleopgør i optakten til den turnering. En sejr vil vise, at ambitionen om at gå langt i New York ikke er urealistisk, og samtidig vil det sikre hende endnu en professionel kamp inden US Open, siger Kresten Mosbæk. Indtil videre tæller Wozniacki-comebacket en sejr over overkommelige Kimberly Birrell, inden danskeren tabte til Marketa Vondrousova, som slog netop Svitolina ved Wimbledon. Her efterlod Caroline Wozniacki et godt aftryk, mener DR Sportens tennisreporter. - Wozniacki viste i Montreal, at hendes comeback skal tages seriøst. Hverken fysikken eller tempoet virkede til at være et problem for hende, og det var meget opløftende og overraskende for mig, siger Kresten Mosbæk, som især blev imponeret over, hvordan danskeren langt hen ad vejen spillede lige op med den forsvarende Wimbledon-vinder Marketa Vondrousova. - Men vi mangler stadig at se, at hun har evnerne til at slå de bedste spillere i verden, siger Kresten Mosbæk. Elina Svitolina ligger aktuelt nummer 26 på kvindernes verdensrangliste og kommer useedet ind til turneringen i Cincinnati. Det samme gælder danske Caroline Wozniacki, som er med på et wild card. Caroline Wozniackis kamp mod ukrainske Elina Svitolina er sat til at gå i gang tidligst 02.30 dansk tid natten til tirsdag. Opgøret kan ses på TV 2 Sport.",Der venter et 'nøgleopgør' i Wozniackis store comeback-plan,Emil Halkier,2023-08-14 06:51:00+00:00,https://www.dr.dk/sporten/tennis/der-venter-et-noegleopgoer-i-wozniackis-store-comeback-plan,Sport,577,morning,45.69953266280606,1,0,0,42.333333333333336
"Du får endelig smidt dig i sofaen, klar til en aften med film og afslapning. Men når du griber fjernbetjeningen og trykker på knapperne, sker der intet. Straks piller du ved batterierne, ruller dem rundt eller tager dem ud og sætter dem ind igen. Og så virker fjernbetjeningen pludselig. TV’et kører og filmaftenen er i gang Måske vil du kalde det for ’first world problems’ eller ’i-landsproblemer’. Men på DR Viden er intet for småt til at blive undersøgt. Heller ikke det helt banale. For hvad er det, der gør, at du ikke kan vælge film på Netflix? Hvorfor går mobilen ud, selvom der står 20 procent batteri tilbage, og hvorfor er der nogle rum i huset, der har et elendigt WiFi-signal? Det er spørgsmål som disse, vi forsøger at finde svar på i denne artikelserie.Se mange flere i-landsproblemer her. Men hvorfor virker batteriet pludselig igen? Er det dine magiske fingre, som genstarter strømmen? - Nej, det har intet at gøre med magi, eller at der ud af det blå kommer strøm på batterierne igen, siger Per Thåstrup Jensen Civilingeniør hos Force Technology. Når fjernbetjeningen og batteriet ikke virker, er fordi de ikke kan tale sammen. - Det der sker er, at der ikke er kontakt mellem batteriet og den fjeder, som skal sende strømmen videre til fjernbetjeningen. - Når du ruller med eller skubber til batterierne genskaber du kontakten, siger Per Thåstrup Jensen, der pointerer, at det altså ikke har noget at gøre med, om der er strøm på batteriet. Der kan godt være kontakt mellem batteriet og fjederen, når du kigger på dem. I hvert fald med det blotte øje. Men, når fjernbetjeningen ikke virker, er det fordi, der opstår et tyndt lag metaloxid - Der kommer metaloxid på overfladerne, som udgør en isolerende belægning, som bliver til en metalbelægning, der er tyndere end et stykke papir. Det er Oxidlaget, der er meget skrøbeligt. Så når du drejer på batterierne, skraber du belægningen af, og den forsvinder, siger Per Thåstrup Jensen. Han forklarer, at det ofte er i sommerhuset, man oplever sløve batterier. - Sommerhuset eller cykellygterne er gode eksempler. Den her belægning af metaloxid opstår særlig nemt her, fordi der er fugt og temperaturskift Det er ikke kun fjernbetjeningen i sommerhuset, der kan blive ramt af strømsvigt. Per Thåstrup peger på, at også andre typer mere moderne batterier kan komme ud for samme problem. - Jeg har selv prøvet at stå en vintermorgen, og så virker den iskolde elektroniske bilnøgle ikke. Her er det temperaturen, som er afgørende. Batterier mister ofte kapacitet, når de bliver kolde. Derfor kan du varme batteriet op med hænderne, og så undgår du at komme for sent på arbejde, siger Per Thåstrup Jensen. Går vi lidt længere tilbage i historien, hvor lomme- og cykellygter brugte lidt mere strøm, kunne man ifølge Per Thåstrup sagtens opleve, at der ikke skete noget, når man trykkede på knappen. - De her gamle lomme""NEFA"" lygter virkede jo aldrig. Og de er et godt eksempel på, at der godt kan være strøm på batterierne, men glødepæren kræver så meget startenergi, at oxidbelægningen ikke giver god nok forbindelsede aldrig kommer i gang, siger Per Thåstrup Jensen. Hvis du fremtiden vil undgå det lille i-landsproblem, så er der et godt råd at følge. - Det kritiske for et batteri er, om der er kontakt til det metal, der skal lede strømmen videre. Metaloxiden, der dannes, skal blot skrabes væk ved med et snuptag. Og det er ikke farligt for fingrene, siger Per Thåstrup.",Død fjernbetjening: Derfor hjælper det at dreje på batterierne,Christoffer Heide,2018-09-02 05:00:00+00:00,https://www.dr.dk/nyheder/viden/nysgerrig/doed-fjernbetjening-derfor-hjaelper-det-dreje-paa-batterierne,Underholdning,584,morning,36.683000324509756,1,0,0,42.333333333333336
"Det var svært at slå ugen i gang på Rigshospitalet mandag morgen. En hel time fra kl. 7.45 til 8.45 nægtede en gruppe på omkring 100 sygeplejersker nemlig at arbejde. Det samme gjorde sig gældende på Aalborg Universitetshospital Syd, hvor 35 sygeplejersker i samme tidsrum nægtede at arbejde. Sygeplejerskernes overenskomst blev i slutningen af august vedtaget ved lov af Folketinget, og derfor er sygeplejerskernes aktuelle strejker ulovlige. Ifølge sygeplejerske og talsmand Luca Pristed er protesterne udtryk for dyb utilfredshed med regeringens lovindgreb. - Den danske model har spillet fallit. Vi har strejket for bedre vilkår, fordi det i øjeblikket er svært at rekruttere og fastholde sygeplejersker. Regeringen har ikke lyttet, så nu nedlægger vi arbejdet for at få dem til at forstå, at vi hele tiden mister sygeplejersker, som der er hårdt brug for, siger han. Det skræmmer ikke Luca Pristed, at strejken kan føre til bødestraf, erstatningskrav og i sidste ende bortvisninger. - Vi har ikke noget lovligt våben tilbage – regeringen har nedlagt vores strejke, så nu må vi forsøge at gøre noget uden for loven. Det er politikerne, der skal råbes op, siger han og tilføjer - Jeg vil gerne se regionerne fyre os alle sammen – så vil sundhedsvæsnet jo kollapse. Ifølge Luca Pristed vil sygeplejerskerne strejke igen tirsdag og onsdag morgen. I sidste uge var der lignende demonstrationer på hospitaler i Roskilde og Horsens samt på Aarhus Universitetshospital, hvor omkring 120 sygeplejersker nedlagde arbejdet i én time. Demonstrationerne er blevet aftalt i en lukket, hemmelig Facebook-gruppe. Arbejdsnedlæggelserne kan ende som en sag i Arbejdsretten, hvis det fortsætter. Det meddeler Danske Regioner, som er sygeplejernes arbejdsgiver, i et skriftligt svar til DR Nyheder. - Vi har haft et fællesmøde med Fagbevægelsens Hovedorganisation og Dansk Sygeplejeråd for at sikre, at organisationerne aktivt medvirker til at hindre nye arbejdsnedlæggelser. - De overenskomststridige arbejdsnedlæggelser er til stor gene for patienterne. Hvis de fortsætter, vil vi på et nyt fællesmøde drøfte, om vi ønsker at tage sagen til Arbejdsretten med henblik på at få de pågældende idømt en bod, står der i det skriftlige svar fra Danske Regioner. Ifølge arbejdsmarkedsforsker ved RUC Bent Greve vil en afgørelse i Arbejdsretten føre til, at sygeplejerskerne mister deres løn i den periode, de strejker, og at de derudover kan få en bod, altså en bødestraf. Fortsætter sygeplejerskerne strejken yderligere, kan de idømmes en større bod. I så fald vil sygeplejerskerne også blive påbudt at gå i arbejde. Følger de ikke påbuddet, risikerer sygeplejerskerne i sidste ende at blive fritstillet. - Der er ingen tradition for, at denne type arbejdsnedlæggelser fører til ændringer. Snarere tværtimod kan sygeplejerskerne risikere at miste befolkningens opbakning, siger han. Kredsformand for Dansk Sygeplejeråd i København, Kristina Robins, appellerer også til, at sygeplejerskerne indstiller de nuværende time-strejker. - Jeg er nødt til at tage klar afstand fra de overenskomststridige arbejdsnedlæggelser, sagde hun søndag aften til DR Nyheder. Foran Rigshospitalet mandag morgen er der dog intet, der tyder på, at hverken appeller, arbejdsret eller trusler om fyring får sygeplejerskerne til at droppe deres opråb. - Vi føler os så dårligt behandlet. Når vi ikke kan ændre tingene gennem vores overenskomst, må vi jo gøre det sådan her, siger sygeplejerske Isabel Landahl og tilføjer: - Jeg er villig til at betale en bod for det her. Helt klart. Artiklen er opdateret med præcisering omkring fritstillelse. I en tidligere udgave stod, der er sygeplejerskerne risikerer, at blive fyret, hvis de fortsætter deres strejke efter påbud fra arbejdsretten. Der er dog ikke tale om fyringer, men derimod fritstillelser.",Sygeplejersker i ulovlig strejke: ‘Bare prøv at fyre os — så vil sundhedsvæsnet jo kollapse’,Astrid Ildor,2021-09-06 08:51:00+00:00,https://www.dr.dk/nyheder/penge/sygeplejersker-i-ulovlig-strejke-bare-proev-fyre-os-saa-vil-sundhedsvaesnet-jo,Business,584,morning,44.36409199494121,0,1,0,49.714285714285715
"I snart fem år har Elton John rejst verden rundt for at sige farvel til sine fans. Alene i Danmark har han været forbi med sin 'Farewell Yellow Brick Road Tour' hele tre gange. Men lørdag aften får evigheds-turnéen en ende. 76-årige Elton John runder sin 50 år lange karriere som turnerende musiker af med et show i Tele2 Arena i den svenske hovedstad Stockholm. - Hvilken rejse denne tour har været - nu står vi ved enden af den. I aften er den sidste aften, skriver Elton John selv på sin Instagram-profil. ""Rejsen"" har varet siden det første show i september 2018, da Elton John startede sin afskedsturné og undervejs er den både blevet forlænget og udskudt flere gange. Blandt andet corona og en hofteoperation har været med til at forlænge turnéen fra de tre år, der var udgangspunktet, til nu at have varet fem år. 'Farewell Yellow Brick Road Tour' lagde første gang vejen forbi Danmark - mere specifikt København - i 2019. Sidste år var han forbi Horsens og senest i onsdags spillede verdensstjernen en anmelderrost koncert i Royal Arena, da han igen gæstede den danske hovedstad. - Elton John både lignede og lød som en mand, der var opsat på, langt om længe, at sende sig selv på pension med æren i behold. Nu håber jeg bare, at vi kan lukke den her. - Jeg skal i hvert fald ikke se flere af hans farvelkoncerter, for jeg tvivler på, at det bliver meget bedre, skrev Politikens anmelder Pernille Jensen blandt andet i sin anmeldelse, hvor hun kvitterede med fem ud af seks hjerter. I sin lange karriere har Elton John ifølge Politiken gæstet Danmark 16 gange siden 1979. På turnéen, der er opkaldt efter hittet og albummet af samme navn Goodbye Yellow Brick Road, har Elton John brugt 330 koncerter på at sige farvel til sine fans. Det er allerede over et halvt år siden, at han spillede sin sidste koncert i USA i Los Angeles. Hele seancen blev sendt på streaming-kanalen Disney+, hvor der undervejs blev afspillet hilsner fra nogle af de mest kendte Elton John-fans, skriver The Guardian. Det gjaldt blandt andre den amerikanske præsident, Joe Biden, prins William og hertuginde Kate, Victoria og David Beckham, Katy Perry, Coldplay og Miley Cyrus. Ifølge Billboard er turnéen den mest økonomisk indbringende opgjort på billetsalg, siden man begyndte at opgøre den slags. Billetsalget har indbragt over 900 millioner dollars, hvilket svarer til over seks milliarder danske kroner. For knap to uger siden tog Elton John så endegyldigt afsked med sine fans i hjemlandet, da han med sin sidste koncert på britisk jord debuterede på den legendariske engelske festival Glastonbury. Musikredaktør på The Guardian Laura Snapes kvitterede med fem ud af fem stjerner og spekulerede i, om det denne gang virkelig var endeligt farvel. 330 shows 6.250.000 fans 990 trommestikker 2 frierier Kilde: Elton Johns Instagram-profil - Kan det virkelig være hans sidste koncert i Storbritannien nogensinde? Efter denne vitale præstation vil fans desperat håbe, at det ikke er tilfældet, skrev hun i sin anmeldelse. Snapes bemærker, at hvis Elton John skulle ombestemme sig og tage en runde koncerter til, så vil det langt fra være første gang. Foreløbigt tyder intet dog på det. På Instagram har musikeren lørdag lagt et billede op af en scene med hans klaver og en tom arena i baggrunden med teksten: - Et endeligt farvel. Hvor kommer navnet Elton John egentlig fra? Og hvordan startede legendens karriere? Her kan du læse fire ting, du måske ikke vidste om Elton John.",Efter fem års farvel-turné spiller Elton John sit sidste show,Marie Lagoni Pedersen,2023-07-08 22:26:00+00:00,https://www.dr.dk/nyheder/kultur/efter-fem-aars-farvel-turne-spiller-elton-john-sit-sidste-show,Underholdning,589,evening,39.96821943972836,1,1,0,20.090909090909093
"De såkaldte sms-syn eller sort-syn skal i fremtiden være langt sværere at lave. Syn, hvor et motorkøretøj bliver synet helt uden at have været i synshallen i fysisk forstand. I hvert fald hvis det står til regeringen og de resterende partier i Folketinget. I klippet fra Kontant herunder kan du se, hvad en mellemmand svarer, da han bliver konfronteret med, at han fungerer som bindeled mellem kunder og en synshals-medarbejder, der ""får tingene til at ske"". De er gået sammen om otte initiativer, der fra næste år skal effektivisere og øge kontrollen af de virksomheder, der foretager syn af motorkøretøjer som biler og motorcykler. Blandt andet skal det fremover fotodokumenteres, når en medarbejder syner et køretøj. Det sker, efter DR's forbrugerprogrammet Kontant tidligere har afsløret, hvordan enkelte medarbejdere i synsbranchen har godkendt biler ved syn, uden at køretøjet er blevet fremstillet fysisk i synshallen. Den ulovlige praksis er foregået via sms, hvor der er sendt nummerplade og registreringsnummer samt en betaling på fx. 3500 kroner til medarbejderen. Men sådan en praksis skal blandt andet forhindres ved, at synets starttidspunkt fremover skal registreres på forhånd, ligesom medarbejderen forpligtes til at registrere sluttidspunktet. På den måde kan det måles, om der er blevet foretaget et egentligt syn af køretøjet. Transportminister, Thomas Danielsen (V), har store forhåbninger til initiativerne. - Jeg har en forventning om, at det her det stort set sætter en stopper for sort-syn eller sms-syn. For man vil komme til at løbe en markant større risiko som synsmedarbejder, hvis man laver de her ulovligheder. Tiltagene indebærer nemlig også, at Færdselsstyrelsen får bedre mulighed for at holde synsvirksomhederne i ørerne og i højere grad styre deres adfærd. Det skal ske ved, at de kan begrænse, hvilke dage synsstedet må syne køretøjer, og hvilke slags syn de må lave. Hvis det ikke overholdes, kan den enkelte medarbejder, der står for synet, blive straffet med en bøde, siger Thomas Danielsen (V). - Der vil være en langt større risiko for at blive opdaget, og derudover vil det få langt større konsekvenser for pengepungen. - Hvis man bliver taget i det her, er der bødestraf alene for ikke at have eksempelvis fotodokumentationen i orden. Og det gør, at vi meget simpelt, uden et tungt bureaukratisk system omkring bevisbyrder i den traditionelle straffelov, kan gå ind og give bødestraf til den enkelte synsmedarbejder. Men det kan ende med mere end en bøde. For Transportministeriet skriver, at synsmedarbejdere, der udfører sms-syn, i mange tilfælde vil kunne straffes efter straffelovens regler, der kan omfatte bedrageri efter straffelovens § 279. Bliver man kendt skyldig i den, kan straffen være op til halvandet års fængsel. Transportminister, Thomas Danielsen, forventer, at de fleste af de otte tiltag vil være trådt i kraft i første kvartal af næste år. Hos bilisternes interesseorganisation FDM er man også tilfredse med, at der bliver gjort noget politisk for at dæmme op for de ulovlig syn af motorkøretøjer. Det har faktisk været længe undervejs, siger Torben Kudsk, afdelingschef hos FDM. - Det er på tide. Det er en problemstilling, som vi ved, at myndighederne har været bekendt med i en årrække, så vi har egentlig ventet længe på, at man ville prøve at komme det til livs. 1. Fotodokumentation 2. Sanktioner for medarbejdere ved sms-syn 3. Tilsyn uden for normale åbningstider 4. Start- og sluttidspunkt på synsrapport 5. Inddragelse eller begrænsning af synsstedets tilladelse 6. Uanmeldt tilsyn hos brugtvognsforhandlere 7. Øget antal af administrative stikprøver 8. Administrativ og praktisk indsats over for synsvirksomhederne og synsmedarbejderne Kilde: Transportministeriet Du kan se programmet 'Kontant: Sorte bilsyn' her:","Det skal være slut med ulovlige syn: Regeringen klar med tiltag, der skal komme sms-syn til livs",Søren Albert Bach Christensen,2023-08-14 06:12:00+00:00,https://www.dr.dk/nyheder/penge/kontant/det-skal-vaere-slut-med-ulovlige-syn-regeringen-klar-med-tiltag-der-skal-komme,Business,590,morning,42.947770282930485,1,0,0,29.11111111111111
"FC København er nu kun to kampe fra Champions League, efter tjekkiske Sparta Prag blev besejret efter straffesparkskonkurrence. Første opgør endte 0-0, og dermed var første delmål for de forsvarende danske mestre at komme på tavlen i Tjekkiet. Og hermed en lille disclaimer: Det lykkedes. Både for københavnerne og for Sparta Prag. Det skulle nemlig vise sig at være en mission, der blev hurtigt løst. Lige præcis 15 sekunder skulle svenske Jordan Larsson bruge på at styre Elias Achouris indlæg i mål. 1-0 til FC København. 1': 0-1 (Jordan Larsson) 80': 1-1 (Veljko Birmancevic) 105': 2-1 (Qazim Laci) 105': 2-2 (Viktor Claesson) 107': 3-2 (Victor Olatunji) 112': 3-3 (Viktor Claesson) Næste punkt på tjeklisten var at holde de tjekkiske værter fra fadet. Og det skulle vise sig at være en noget mere vanskelig opgave, da københavnernes målmand, Kamil Grabara, allerede kort efter måtte diske op med en dobbeltredning. Ikke desto mindre lykkedes det at holde tjekkerne fra mål i første halvleg, og dermed kunne FC København gå til pause foran 1-0. Anden halvleg var kun ti minutter gammel, før Sparta Prag fik udligningen i kassen. Men chokket var kortvarigt for FC København, da målet efterfølgende blev trukket tilbage på grund af et frispark begået mod norske Mohamed Elyounoussi. Faren var dog langt fra drevet over for de danske mestre, da tjekkerne fortsatte sin bølge af angreb ned mod det københavnske mål. Efter 80 minutters spil fik tjekkerne fuldt udbytte af chancerne, da serbiske Veljko Birmancevic afsluttede en dribletur med at sende bolden ind bag Kamil Grabara via flere afretninger. Dermed stod den på forlænget spilletid for de to mandskaber, hvor der var chancer i begge ender. Størst var dog det frispark på kanten af FC Københavns felt, som Nicolai Boilesen begik kort før pausen af den forlængede spilletid. Efter københavnske protester stillede albanske Qazim Laci sig klar, og kort efter bankede han bolden ind til tjekkisk føring. Således var kampen vendt på hovedet, men ikke mere end et par minutter. I en bunke af FC København og Sparta Prag-spillere fik Viktor Claesson nemlig stukket en lang tå frem og sikrede en hurtig udligning. Man kunne fristes til at tro, at holdene nu ville stille sig tilfredse og vente på straffesparkskonkurrencen. Men vi skulle ikke meget længere end et par minutter ind i den forlængede spilletids anden halvleg, før nigerianske Victor Olatunji fik skrabet en ripost, tæt under mål, ind til endnu en tjekkiske føring. Jo jo, drama var der nok af. Og vi er slet ikke færdige. For som et svensk deja vu dukkede indskiftede Viktor Claesson nemlig op endnu engang og udlignede til 3-3, da han pandede et frispark fra Christian Sørensen i nettet. Og så løb holdene ellers tør for tid efter 120 minutters underholdende fodbold. Dermed kunne kun en straffesparkskonkurrence skille de to hold ad. Her stoppede det til gengæld med mål for en stund. Sparta Prags anfører, Ladislav Krejci, sparkede nemlig på overliggeren, og derfor kunne Kevin Diks kort efter sparke FC København i front fra start. Herefter fulgtes de to hold ad, ind til danske Asger Sørensen skulle tage sig af fjerde spark for hjemmeholdet. Forsvarsspilleren gik med styrken, og kanonerede således bolden direkte i paraderne på Kamil Grabara i FC København-målet. Nu lå det videre avancement i hænderne på bare 17-årige Roony Bardghji. Den unge svensker var til gengæld koldere en is, og med et blødt lob sendte han FC København videre i Champions League-kvalifikationen, hvor holdet nu kun er to kampe mod polske Rakow fra igen at være en del af Europas fineste selskab.","Drama og masser af mål, da FC København spillede sig tættere på Champions League",Mikkel Gøtzsche,2023-08-15 22:10:00+00:00,https://www.dr.dk/sporten/fodbold/drama-og-masser-af-maal-da-fc-koebenhavn-spillede-sig-taettere-paa-champions-league,Sport,591,evening,42.37732438016529,1,0,0,42.57142857142857
"Det konkursramte auktionshus Lauritz.com, der i juli måtte dreje nøglen om, har netop fået ny ejer. Erhvervsmanden Ib Henrik Rønje har købt hovedparten af selskabet og vil nu drive forretningen videre under navnet Auktionshuset.com. Han ejer i forvejen Auktionshuset Hørsholm, som med handlen nu også har skiftet navn. - Det er jo specielt. Jeg har ikke købt konkursbo før, siger han og fortæller, at han fik nøglerne klokken 12. Salget betyder dog ikke, at de kunder, der i alt har cirka 50 millioner kroner til gode hos Lauritz.com efter salg af varer, nu får deres penge. Det bekræfter én af de advokater, som er sat til at behandle konkurssagen. - De kunder, der har krav på nogle penge for varer, der er blevet solgt – dem bliver der med det her salg ikke penge til, siger kurator Rune Derno fra advokatfirmaet Poul Schmith. Forklaringen er, at penge fra salget først skal bruges til at betale advokater, lønninger til ansatte og gæld til offentlige, før kunderne kan få deres penge. Hverken Ib Henrik Rønje eller Rune Derno vil fortælle, hvor mange penge der med salget af Lauritz.com er tale om. Den 28. juni gik Lauritz.com i rekonstruktion efter beretninger om milliongæld og utilfredse kunder. Rekonstruktionen lykkedes dog ikke, og 11. juli faldt hammeren for allersidste gang, da stifter og bestyrelsesformand Bengt Sundstrøm og hans kone, administrerende direktør Mette Rode Sundstrøm, helt måtte dreje nøglen om i selskabet. Overtagelsen betyder nu, at købere kan hente købte varer, og sælgere kan hente de ting, som endnu ikke er blevet solgt. Men sælgere, der har penge til gode for allerede solgte varer, kan den nye ejer ikke hjælpe. - Det er beklageligt for dem, der er ladt tilbage på perronen, men det er jo så kuratorernes opgave at passe det. Det kan vi ikke gøre noget ved, siger Ib Henrik Rønje. Hvordan forventer I at kunne køre selskabet på en anden måde, så det samme ikke sker igen? - Dels har vi jo ikke den store gæld at slæbe rundt på, og så har vi nok en noget mere slank organisation og en decentral ledelse. Vi starter op med frisk kapital og ingen gæld. Det er jo helt væsentligt. I 2016 blev Lauritz.com børsnoteret. Men sidste år havde selskabet en negativ egenkapital på 59 millioner kroner. I alt er der ved konkursen gæld på over 148 millioner kroner til kunder og obligationsejere. Men det er ikke kun lager, lejekontrakter og navnet Lauritz.com, som Ib Henrik Rønje har købt. Også 50 ud af cirka 80 tidligere medarbejdere hos Lauritz.com kan fortsætte i deres arbejde, fortæller han. - Vi er så glade for, at der er så mange medarbejdere, der kommer videre. Det er jo en stor lettelse for alle, siger Ib Henrik Rønje. Lauritz Christensen Auktioner er et af landets ældste auktionshuse og blev grundlagt i 1885. I 1999 fik auktionshuset nye ejere, hvor navnet blev lavet om til Lauritz.com. Siden år 2000 har huset kun haft auktioner på nettet. I 2016 blev selskabet børsnoteret, og i dag består Lauritz.com også af 12 auktionshuse, hvor det ene ligger i Belgien. Men virksomheden mangler penge. Sidste år havde selskabet en negativ egenkapital på 59 millioner kroner. Kilde: Lauritz.com og Ritzau Og det er samtidig noget, der letter arbejdet med at gøre boet op, fortæller kurator Rune Derno. - Det er en stor fordel for konkursboet, at den nye ejer bevarer meget af driften, siger han. Lauritz.com solgte dødsboet efter Lars Kiilerich Laustsens forældre, men han mangler at få de 30.895 kroner fra auktionen. Se ham fortælle her:","Lauritz.com er solgt, men kunder må se langt efter deres penge",Alexander Hecklen,2023-08-01 15:15:00+00:00,https://www.dr.dk/nyheder/penge/lauritzcom-er-solgt-men-kunder-maa-se-langt-efter-deres-penge,Business,591,day,32.81140999113213,1,0,0,14.333333333333334
"I dag starter hundredevis af nye studerende på ungdomsuddannelser efter sommerferien. Og hvad end, det er et gymnasium eller en erhvervsskole, så skal skolestarten være uden ølstafet, beer pong og byture. I hvert fald, hvis man spørger Sundhedsstyrelsen, som har sendt en opfordring til de danske ungdomsuddannelser om at stoppe indtaget af alkohol i forbindelse med skolestarten. Foreningen Danske Erhvervsskoler og Gymnasier, som er medunderskrivere på brevet forklarer, at rigtig mange danske ungdomsuddannelser følger opfordringen, når de i disse dage slår dørene op for nye studerende. Følger skolen opfordringen, betyder det ingen øl til fredagsbaren, ingen hytteture med alkohol inkluderet og ingen introfester med promillen i vejret indtil slutningen af september. Ifølge Niels Sandø, enhedschef i Sundhedsstyrelsen, er ønsket at ændre alkoholkulturen blandt unge stille og roligt. - Det er en rigtig god start. Det er en rigtig god mulighed for at tage lidt af det pres for at drikke, som kan være på de ganske unge, der nu starter på deres ungdomsuddannelser, siger han. På Espergærde Gymnasium og HF har man valgt at efterleve opfordringen, og det har blandt andet betydet, at man har rykket en introfest til senere på året. Men den beslutning får kritik af nogle af de ældre elever: - Folk kommer til at drikke alligevel med deres klasser og venner. Jeg kan ikke rigtig forstå, hvorfor en forlænget periode uden skolefester skulle ændre det. Hvis noget kommer det til at lave fællesskabet lidt værre, lyder det fra Sebastian Bligaard, der går i 3. g i dag. Også på erhvervsskolen Tradium i Randers følger man opfordringen fra Sundhedsstyrelsen og rykker introfesten. Silas Aborg Weje, der i dag har første skoledag på skolen, ville selv have foretrukket en introfest med alkohol til at løsne stemningen. - Jeg kan selvfølgelig godt se det smarte i det, men jeg tror bare, alkoholen har en eller anden måde at gøre folk lidt mere afslappede og gøre det lidt nemmere at komme ind på folk, siger han. Hos studenterforeningen Danske Gymnasieelevers Sammenslutning er man overbevist om, at alkoholindtaget blandt de studerende vil fortsætte, selvom man lukker ned for det i studiestarten. Og så mener forperson Asger Kjær Sørensen, at skolerne bare mister muligheden for at holde styre på mængden af øl, de unge drikker. - Vi skal huske på, at drukkulturen hverken starter eller slutter på gymnasierne, så hvis man tager dem ud af ligningen, så gør det det kun sværere at løse problemerne, siger han. Men selvom eksperter, Sundhedsstyrelsen og skoleledere bakker op om opfordringen, så er det ikke alle, der synes forslaget lyder som en festlig idé. Især blandt eleverne er de unge utilfredse med udsigten til en studiestart uden fester med alkohol. 17-årige Jonas Friis Andersen ville foretrække, at han kunne få en øl i fredagsbaren, når han på fredag afslutter første uge i skole på EUX i Grenå. - Det er med til at skabe et fællesskab. Jeg ville i hvert fald nyde at skulle drikke mig fuld med nogen, jeg ikke kender, i stedet for at skulle sidde og spille skak med dem, siger Jonas Friis Andersen. Og udsigten til skak og sækkeløb i stedet for shots og sjusser er heller ikke noget, der lokker hos kammeraten Lukas Refskou Poulsen på 17 år, der starter på andet år på EUD i Grenå. For ham gør et par øl nemlig, at han sænker skuldrene lidt. - Det lyder dælme kedeligt. Det lyder lidt sjovere med øl og sådan noget. Man bliver for det meste mere udadvendt, når man drikker alkohol, og kan have det fedt med nogen, man ikke kender, siger han.",Unge angriber opfordring til alkoholfri studiestart: 'Det lyder dælme kedeligt',Emil Hobolt Mortensen,2023-08-09 15:12:00+00:00,https://www.dr.dk/nyheder/indland/unge-angriber-opfordring-til-alkoholfri-studiestart-det-lyder-daelme-kedeligt,Samfund,595,day,41.36177673874927,1,0,0,60.0
"Kan man på nogen måde sammenligne vinderne af Eurovision og erklære, at nogle af dem er bedre end andre? Eller er hver enkelt vinder et billede på sin tid, og den musikalske strømning, den stemning og smag, som var dominerende det år? Og afslører det måske mere om alderen og ørerne på den, der hører musikken, end noget andet, når man udråber noget musik til at være mere værd end andet? Det er en næsten umulig opgave, men det er godt debatstof, og den engelske avis The Guardian har som selvudråbt smagsdommer gjort forsøget: 69 grandprix-vindere er blevet rangeret, og der er både overraskelser og oplagte valg i top ti. Set med danske øjne er rangeringen især hård ved Brødrene Olsens vinder fra år 2000, Fly on the wings of love (Smuk som et stjerneskud), som ifølge The Guardian er den næstringeste vinder nogensinde - nummer 68: - Med den evigt demoraliserende lyd af syntetiske panfløjter begynder en af de mest karakterløse Eurovision-vindere overhovedet: en venligtsindet, men aldeles forglemmelig akustisk guitardrevet omgang poprock, lyder det blandt andet i begrundelsen for den barske bedømmelse af brødreparrets højest overraskende vindersang. Noget bedre går det for Emmelie de Forests vinder fra 2013, Only teardrops. Den er rangeret som nummer 23 blandt de 69 vindere. - Endnu en vinder så melodisk stram, at den lyder som om den var skrevet af præcis den type driftssikker sangskriver, som pumper skudsikre hits ud på samlebånd til de store stjerner, bare med den uheldige dominerende blikfløjte - som en driftssikker sangskriver sikkert ville have fjernet, fordi den var for kikset - der afslører nummeret som Eurovision-ingrediens, lyder det i vurderingen af den seneste danske vinder af den internationale musikkonkurrence. Bedst af de tre danske vindere er ifølge The Guardian Grethe og Jørgen Ingmanns udødelige Dansevise fra 1963: - Sofistikeret, jazz-inspireret - man kan høre inspirationen fra Dave Brubeck Quartet's Take Five i melodien - og masser guitar med twang i - den er i sandhed fantastisk, lyder det blandt andet i The Guardians kærlighedserklæring til den 60 år gamle danske vinder. Vindernummeret, som vurderes som bedst af alle kommer fra den anden side af Øresund: Det er - selvfølgelig, fristes man til at sige - Abbas Waterloo fra 1974. Her er listen over de 10 bedste Eurovision-vindere nogensinde ifølge The Guardian - samt andre udvalgte placeringer: 1. Abba: Waterloo - Sverige (1974) 2. France Gall: Poupée de Cire, Poupée de Son - Luxembourg (1965) 3. Jamala: 1944 - Ukraine (2016) 4. Loreen: Euphoria - Sweden (2012) 5. Grethe og Jørgen Ingmann: Dansevise - Danmark (1963) 6. Sertab Erener: Every Way That I Can - Tyrkiet (2003) 7. Teach-In: Ding-a-Dong - Holland (1975) 8. Lordi: Hard Rock Hallelujah - Finland (2006) 9. Conchita Wurst: Rise Like a Phoenix - Østrig (2014) 10. Niamh Kavanagh: In Your Eyes - Irland (1993) Andre udvalgte vindere er herunder: 17. Johnny Logan: What’s Another Year? - Irland (1980) 18. Måneskin: Zitti e Buoni - Italien (2021) 20. Bucks Fizz: Making Your Mind Up Storbritannien (1981) 23. Emmelie de Forest: Only teardrops (2013) 24. Kalush Orchestra: Stefania - Ukraine (2022) 36. Alexander Rybak: Fairytale - Norway (2009) 53. Brotherhood of Man: Save Your Kisses For Me - UK (1976) 62. Izhar Cohen and the Alphabeta: A-Ba-Ni-Bi - Israel (1978) 68. Brødrene Olsen: Fly on the wings of love (2000) 69. Herreys: Diggi-Loo Diggi-Ley - Sverige (1984) Klik her og se hele The Guardians rangering med tilhørende begrundelser: I aften afvikles den anden semifinale. Du kan følge den fra 21.00 på DR1, DRTV og her på dr.dk. Finalen afvikles lørdag aften.",Hvem har været bedst i Eurovision-historien: Danske vindersange er både med i top og i bund,Flemming Brandt,2023-05-11 19:01:00+00:00,https://www.dr.dk/nyheder/seneste/hvem-har-vaeret-bedst-i-eurovision-historien-danske-vindersange-er-baade-med-i-top,Underholdning,597,evening,41.03632478632478,1,0,0,34.64705882352941
"Morten Skov Christiansen har i dag meldt sig som formandskandidat i Fagbevægelsens Hovedorganisation (FH). Det bringer store smil frem hos BUPL's formand, Elisa Rimpler. Men hun kan ikke sige, om pædagogerne bakker op om ham som manden, der skal afløse Lizette Risgaard som øverste leder for sværvægteren i den danske arbejderbevægelse. - Det er i sidste ende hovedbestyrelsen, der bestemmer det. Men jeg er ret begejstret for, hvordan han har håndteret denne her krise på, siger hun til DR Nyheder med henvisning til balladen om Lizette Risgaards adfærd. - Jeg synes, at vi har en mulighed for at få en frisk start med en kandidat som Morten. Han er ung i forhold til, hvad der traditionelt har været i toppen af fagbevægelsen. - Han er samtidig et meget lyttende menneske og har klaret denne her opgave som fungerende formand ret godt. Jeg har stor tiltro til ham, siger Elisa Rimpler. Der er endnu ikke nogen af de større forbund, som vil love deres opbakning til Morten Skov Christiansen HK Danmark skal drøfte Morten Skov Christiansens kandidatur i hovedbestyrelsen, men HK-formanden synes, at han er et godt bud på en ny formand. - Han har gjort det glimrende i en svær periode, og nu skal vi finde ud af, hvad hans visioner for FH er, siger Anja C. Jensen, formand i HK Danmark. - Det har givet noget hår på brystet at være en del af ledelsen både i perioden forud for, at Lizette Risgaard trak sig, men også efter, siger hun. Anja C. Jensen vil dog ikke støtte ham, før hun har set det samlede kandidatfelt. Heller ikke fagforbundet FOA har et svar på, om Morten Skov Christiansen vil få opbakning fra FOA's folk. - Vi har ikke kendt til kandidaturet. Jeg havde en forventning om det, og det ved hovedbestyrelsen også. Vi kan først drøfte det som hovedbestyrelse, når vi ved det, og det gør vi så nu, siger formand Mona Striib til Ritzau. Mona Striib mener som de andre fagbosser, at Morten Skov Christiansen vil være et godt bud på en ny leder af FH. 3F's formand, Henning Overgaard, siger til Ritzau, at han ikke har nogen kommentar til Morten Skov Christiansens kandidatur. Samme melding kommer fra Blik- og Rørarbejderforbundets formand, Henrik W. Petersen. Morten Skov Christiansen har her til aften ikke ønsket at stille op til et interview og uddybe sine overvejelser omkring kandidaturet til DR Nyheder. I et opslag på sin Facebookprofil skriver han, at sommeren bød på en masse tanker om, hvorvidt han var den rette til at lede forbundet med næsten 1,5 millioner medlemmer. - Ærlig talt lå det jo ikke i kortene, at det var lige nu, der skulle findes en ny formand for FH. Men i sidste ende har det alligevel ikke været en svær beslutning. Jeg kan mærke, det er det rigtige at stille op, skriver han. - Jeg er flasket op med, at det fineste man kan blive, det er tillidsvalgt af kollegerne. Derfor er det også med en kolossal ydmyghed, at jeg stiller mig til rådighed for den fagbevægelse, som jeg elsker, lyder det endvidere fra formandskandidaten. FH's nye formand bliver valgt på en ekstraordinær kongres den 7. september. Morten Skov Christiansen har siden april været fungerende formand for FH, efter Lizette Risgaard trak sig i kølvandet på sagen om krænkelser og upassende adfærd over for yngre mænd. En advokatundersøgelse konkluderede for nylig, at der er fundet bevis i fem sager, hvor der er forekommet fysiske berøringer. I tre tilfælde blev det vurderet, at berøringerne var uønskede, og måtte anses for en berøring med seksuelle undertoner.",Fagbosserne i HK og BUPL er begejstret for Morten Skov Christiansen - men baglandet bestemmer,Maja Lærke Maach,2023-08-13 22:33:00+00:00,https://www.dr.dk/nyheder/indland/forbosserne-i-hk-og-bupl-er-begejstret-morten-skov-christiansen-men-baglandet,Business,597,evening,38.680672268907564,0,1,0,49.714285714285715
"Hvis temperaturen er blevet for høj, har en tur i bølgerne oftest givet mulighed for at blive kølet af. Men den manøvre kan mange steder være lidt mere frisk, end du måske håber på. Temperaturen på havvandet ligger nemlig en del under det niveau, vi normalt har i sommerens sidste måned. Køligst er det i Vendsyssel ud til Vesterhavet. Stikker du et termometer i vandet her, vil det mange steder vise mellem 15 og 17 grader. Sådan er billedet faktisk langs en stor del af de kyster, hvor DMI med hjælp fra livredderne i Trygfonden måler badevandstemperaturen. Og det er markant lavere temperaturer, end vi er vant til at køle os af i, fortæller meteorolog ved DR Vejret Thomas Mørk: - Frem til blæsevejret i begyndelsen af sidste uge (Hans) var havvandet flere steder i Danmark varmere end normalt for årstiden. Blæsten satte imidlertid en brat stopper for den fornøjelse, for de høje vindhastigheder gav en god omrøring i havvandet, siger han og forklarer, at det vand, vi normalt kan nyde godt af ved strandene pludselig var væk. - Overfladevandet, som normalt er det varmeste, blev dermed blandet med køligere vand i dybden, og derved faldt temperaturen betragteligt de fleste steder, siger Thomas Mørk. Det var dog ikke kun langs Vesterhavet, at de badende gæster den seneste uge har oplevet friske forhold. Vinden har nemlig også haft en betydning for de målinger man ser andre steder i landet, forklarer meteorolog Thomas Mørk. - En yderligere afkøling så man ved mange østvendte kyster. Her blæste vestenvinden nemlig det lune overfladevand til havs, og i stedet steg køligere bundvand op til overfladen inde ved kysten. Der er dog også nogen badestrande, der med rette kan tiltrække badegæster med løftet om lunt vand. I de sydøstlige egne finder man nemlig strækninger, hvor temperaturen for tiden er højere end man normalt kan sætte forventningerne op til. Der er forskel på målingerne af havvand og badevand. Havvand måles af DMI rundt langs kysterne og i havne. Temperaturen her måles hele året, og det sker nær bunden sammen med en anden måler, der også måler på saltindhold og andet. Badevandet måles på danske badestrande, hvor livreddere fra Trygfonden hver morgen måler temperaturen på en meters dybde. Det gør de i perioden 23. juni til 16. august. De måler også i de havnebade, der er. Der fortsætter de til 31. august. Temperaturen på havvand og badevand kan derfor være forskellig. Særligt langs de sydvendte kyster på Lolland-Falster. Her er havvandet omkring 19 grader. Det er 1-2 grader over normalen. Det er dog ikke når niveauet inden blæsevejret, hvor vandet var over 22 grader. Faktisk er der kun ét sted i Danmark, der lige nu giver mulighed for 20 grader. Det er på Amager, hvor der både ved Fisketorvets havnebad og ved Dragør onsdag er målt det. Der er dog håb om, at vi den kommende uge kan finde andre steder end hovedstadsområdet, hvor man kan nå lignende niveau af lunt badevand. - Det aktuelle vejr og vejret i de kommende dage er mere fredeligt med perioder med sol, så man må forvente, at havtemperaturerne stiger en smule. Især frem mod begyndelsen af næste uge, som ser mere højtrykspræget ud med sol og svagere vinde, siger Thomas Mørk fra DR Vejret. Han tilføjer, at selvom det er vinden, der har trukket temperaturen ned, så er det solen, vi har brug for, før vi ser den stiger igen. - Det er i øvrigt i alt overvejende grad solen, som varmer vandet op, så det betyder ikke så meget, at luften i sig selv er blevet varmere igen.","Vandet er særlig koldt i år, men det kan blive bedre den næste uge",Simon Brix,2023-08-16 18:00:00+00:00,https://www.dr.dk/nyheder/vejret/vandet-er-saerlig-koldt-i-aar-men-det-kan-blive-bedre-den-naeste-uge,Vejret,598,evening,37.089484442425615,1,0,0,14.0
"Den seneste tid har det ikke altid været lige billigt at fylde kurven op nede i supermarkedet. Men nu er der gode nyheder på vej. For over halvdelen af supermarkederne forventer at sænke prisen på fødevarer over de kommende tre måneder, viser tal fra Danmarks Statistik. Det er aldrig målt så højt før. Det skyldes i høj grad, at prisen på råvarer er faldet gevaldigt. Det siger Jeppe Juul Borre, der er cheføkonom i Arbejdernes Landsbank. - Når vi ser på nogle af de omkostninger, som virksomhederne har, så er de dalende. Det er blevet billigere at anskaffe sig nogle af de her råvarer som kød, korn og olie. De ligger i dag faktisk mere end 20 procent lavere, end hvad de gjorde for et år siden. Og det er altså noget, som kommer til at påvirke forbrugerne. - Energipriserne, der påvirker noget af bearbejdningen, opbevaringen og transporten af fødevarerne, er altså også faldet igen. Det oplever vi som forbrugere, men også producenterne oplever det, og det kommer igen til at påvirke forbrugerne den vej igennem, siger han. Og de forventede prisfald falder på et tørt sted. For sidste år har budt på økonomisk stormvejr, hvor priserne er taget på himmelflugt. Vi skal nemlig ikke længere tilbage end til maj, hvor kun 11 procent af detailhandlen, der handler med fødevarer, forventede at sænke priserne. Og det skyldtes især den høje inflation. Men nu har inflationen tilsyneladende fundet et lavere leje og nærmer sig faktisk de to procent. I værste tilfælde kunne man have frygtet, at de helt høje priser ville bide sig fast og ikke rykke sig overhovedet. Men man skal dog også holde lidt igen med jublen, for vi kommer formentlig ikke til at se de samme priser, som vi så for bare to år siden, vurderer Jeppe Juul Borre. - Jeg forventer ikke, at vi kommer til at vende tilbage til det, som vi oplevede for et par år siden, selvom der kan være udsigt til prisfald. Fordi det, som tallene her fortæller noget om, er andelen af virksomheder, som forventer at sænke priserne, men de siger ikke noget om, hvor meget de forventer at sænke priserne med. - Og hvis vi også går ind og tager et spadestik dybere, og kigger på de globale fødevarepriser, så ligger de stadigvæk betragteligt højere, end hvad de gjorde for to år siden, siger Jeppe Juul Borre. Det kan dog allerede ses nu, at prisen på kød, mælk og brød er på vej ned, efter de steg betydeligt sidste år. Varerne er dog stadig et stykke over niveauet fra før krigen i Ukraine. Selvom det kun er forventninger, bekræfter Danmarks største supermarkedskæde, Coop, at nogle af deres priser allerede er på vej ned - og det vil sprede sig. - Vi har jo allerede set, at mælkepriserne er faldet, fordi mejerierne, altså Arla og Thise, har sat deres priser ned over for os, og så har vi sat dem ned over for kunderne. Og vi forventer, at det kommer til at sprede sig til alle andre varegrupper. Brød, kød og alle de varer, som man egentlig kan købe i et supermarked, siger Jens Juul Nielsen, informationsdirektør i Coop. Coop vil dog ikke sige noget om, hvor meget vi kan forvente, priserne vil falde. - Det vil jeg være varsom med at love på forhånd, fordi først når vi har de konkrete prisfald fra vores leverandører, vil vi kunne melde ud, hvor meget det er. Så det vil være lidt dristigt at begynde at love det, når vi ikke har fået prisfald fra vores leverandører endnu, siger Jens Juul Nielsen.",Inflationsbølgen er redet af: Supermarkederne varsler prisfald,August Olaf Jersild,2023-07-21 17:17:00+00:00,https://www.dr.dk/nyheder/penge/inflationsboelgen-er-redet-af-supermarkederne-varsler-prisfald,Business,598,evening,38.52306096828776,1,0,0,64.14285714285714
"2022 var et godt år for den blot 21-årige BMX-rytter Malene Kejlstrup Sørensen. En titel som U23-verdensmester i en tid, som var hurtigere end det, seniorerne kunne præstere, medførte samtidig en kåring som ""Årets Fund"" i dansk idræt, der kåres af Danmarks Idrætsforbund. Og i weekenden skulle den unge rytter så vise, at hun også kunne sætte konkurrenterne til vægs, nu hvor ungdomsløbene er byttet ud med seniorverdensmesterskaberne. Men det fik en brat slutning for BMX-rytteren i kvartfinalen ved VM. Danskeren nåede akkurat at køre én runde i det indledende løb, hvor hun kvalificerede sig til kvartfinalerne, men mere end det nåede hun ikke at køre på banen i Glasgow. For på vejen ned ad rampen kørte danskeren sammen med en brasiliansk cykelrytter, faldt og landede på sin fod ved kvartfinalens allerførste hop. Et grumt uheld, der tvang danskeren til at blive båret fra banen og kørt på hospitalet til undersøgelser kort tid efter. Og det var da heller ikke just positive tanker, der gik igennem Malene Kejlstrup Sørensens hoved i de sekunder, fortæller hun til DR Sporten. - Jeg er skuffet og sidder stadig og tænker, ""det er noget lort"". Jeg havde glædet mig til at komme ud og give den gas, særligt fordi man godt kan være en underdog, når man kommer fra U23 og bevæger sig op til eliten, siger hun. - Jeg har bevist i løbet af sæsonen, at jeg godt kan følge med. Men jeg glædede mig bare, fordi der nok ikke var så mange, der forventede noget af mig. Så jeg er megaskuffet, fordi jeg havde sat forventningerne meget højere. De første undersøgelser viste dog gode tegn, fortæller BMX-rytteren. - De tog et røntgenbillede og kunne se, at der ikke var noget brækket. Det kan godt være ledbåndsskader eller kraftige forstuvninger, men nu skal jeg snakke med Team Danmarks læger om det, og så må vi se, hvad vi gør, siger Malene Kejlstrup Sørensen. - Jeg er ved godt mod, for hvis der ikke er noget brækket, så tager det jo nok ikke så lang tid, inden jeg er tilbage, siger hun og griner. Ja, faktisk er der måske endda noget positivt, hun kan tage med sig fra skaden så kort tid inde i hendes første senior-VM, vurderer hun. - Jeg føler ikke, jeg fik lov til at bevise, hvad jeg kunne. Jeg ved godt, jeg har gjort det i løbet af sæsonen. Men jeg gad godt, at jeg kunne have vist, hvad jeg kunne i går, og at de andre også skal frygte mig. Nu er jeg mere motiveret for at vise det en anden gang. Hun regner ikke med at kunne deltage, når European Cup løber af stablen i starten af september. Men mere fortrøstningsfuld er den 21-årige BMX-rytter, når det kommer til World Cup senere samme måned. - Når der ikke er noget brækket, så satser jeg på at køre om lidt over en måned. Det er usikkert, men lige nu er det mit mål, siger Malene Kejlstrup Sørensen. - Det er måske en stor udmelding, og jeg kan nok godt nå at blive skuffet. Men jeg satser på, at jeg bare skal have lidt ro, og så er jeg klar igen. Derfor er der ingen grund til at frygte, at det, der lignede et grumt styrt, vil få nogen betydning for hendes helt store mål: OL i 2024. - Til den tid står jeg i mit livs bedste form. Og der bliver kamp til stregen om guldmedaljerne, siger Malene Kejlstrup Sørensen og griner. OL i Paris løber af stablen fra den 26. juli til den 11. august 2024.","21-årige Malene tænkte, 'det var noget lort', da hun udgik af VM i grumt styrt",Jacob Møller Nielsen,2023-08-14 15:53:00+00:00,https://www.dr.dk/sporten/cykling/21-aarige-malene-taenkte-det-var-noget-lort-da-hun-udgik-af-vm-i-grumt-styrt,Sport,598,day,31.802282116860123,1,0,0,16.0
"Man skal næsten altid være påpasselig med at koble enkeltstående vejrfænomener direkte sammen med menneskeskabte klimaforandringer. Alligevel er der ""ingen tvivl om"", at der er en stor sandsynlighed for, at det ekstreme vejr, som det Norge oplever, kan relateres til klimaforandringer skabt af mennesket. Sådan lyder det fra Sebastian Mernild, der er professor i klimaforandringer og en af forfatterne bag FN's klimarapport. Han peger på en sommer, der har stået på skovbrande, rekordhøje temperaturer, tørke og oversvømmelser over store dele af kloden. - Det ligger godt i tråd med vores forståelse af et klima i forandring. Nu er turen så kommet til Nordeuropa. Turen er kommet til Sydnorge, siger han. I det sydlige Norge har stormen Hans tvunget folk fra deres hjem, boliger er revet væk af de enorme regnmænger, og store områder er lagt under vand. Det har blandt andet fået Norges statsminister, Jonas Gahr Støre, til at love, at den norske stat og kommuner skal gøre mere for at klimasikre byer og veje. Det er måske klogt, for ifølge Sebastian Mernild er sommerens vejr - ikke mindst det, der har ramt Norge - bare ""en forsmag"" på, hvad fremtiden bringer. Et hus og en campingvogn i Hemsedalen nordvest for Oslo blev revet med at de enorme vandmasser: Spørger man Eigil Kaas, der er klimaforsker ved det Nationale Center for Klimaforskning ved DMI, vil han endnu ikke sætte lighedstegn mellem uvejret i Norge og menneskeskabte klimaforandringer. Alligevel vil han gerne lufte sin og mange af sine kollegaers hypotese. Ifølge ham kan forklaringen være de meget høje temperaturer, som det sydlige Europa har lidt under denne sommer. - Middelhavet er blevet varmet ekstremt meget op, siger han. Og når varm luft fra Middelhavet møder køligere luft fra Vesteuropa, så dannes der gode forudsætninger for et meget kraftigt lavtryk - et vejr, der typisk byder på regn og blæst. Et sådant vejrfænomen er ikke usædvanligt, og lignende kan sagtens være sket for eksempelvis 100 år siden. Alligevel skiller nutidens tilfælde sig ud, påpeger klimaforskeren. - Dengang var det ikke nær så varmt, og derfor var der ikke så meget vand, som der har været nu, siger Eigil Kaas. I juli slog internationale klimaforskere fast, at menneskeskabte klimaforandringer spiller en ""overvældende"" rolle i de ekstreme hedebølger, som Sydeuropa har oplevet denne sommer. Eigil Kaas understreger, at det kræver grundige analyser, før en lignende konklusion kan laves over uvejret i Norge, men at hans teori er ""en ganske valid hypotese"". Den norske statsminister fortæller her, at der ikke er nogen vej uden om. Det sydlige Norge skal sikres mod fremtidens vejr: På et pressemøde i aftes understregede den norske statsminister, at borgerne i især den sydlige del af landet i langt højere grad skal polstres bedre til fremtidens ekstreme vejr. Han har tidligere påpeget, at man i den østlige del af Sydnorge historisk ikke har bygget til store mængder nedbør. - Det er noget, vi må vente os som følge af klimaforandringerne, lød det fra Jonas Gahr Støre til den fremmødte presse. Ifølge Hans Cosson-Eide, der er redaktionsleder på klimaredaktionen hos norske NRK, så har det tidligere ikke fyldt meget for nordmændene, at de skal tilpasse sig fremtidens ekstreme vejr. - Jeg tror, at nordmændene er blevet overrasket over det vejr, der er kommet. For mange er det her en påmindelse om, at klimaforandringerne også påvirker os, siger han. Som beskrevet i artiklen har sommeren 2023 budt på ekstremt vejr over det meste af kloden. Nogle steder har kampen været mod tårnhøje temperaturer, mens det hos andre har været enorme regnmængder, der har sat sine udfordringer. Det kan du læse mere om her:",Klimaeksperter om ekstremt vejr i Norge: 'Endnu et resultat af et klima i forandring',Mads Vestergaard,2023-08-10 11:18:00+00:00,https://www.dr.dk/nyheder/udland/klimaeksperter-om-ekstremt-vejr-i-norge-endnu-et-resultat-af-et-klima-i-forandring,Udland,600,day,43.54673168466272,1,0,0,42.57142857142857
"30.000 mennesker stuvet tæt sammen som sild i en tønde. Så kunne pladsen foran Stjernescenen - der er Smukfests næststørste - ikke rumme flere gæster. Overhovedet. Faktisk måtte festivalarrangørerne flere gange fredag aften lukke pladsen af omkring scenen til en koncert med danske Tobias Rahim på grund af de tusindvis af mennesker, der ville høre sangeren bag hits som 'Mucki Bar' og 'Stor mand'. - Han burde have haft noget større, skrev Ekstra Bladet efter koncerten, som de beskrev som et ""kæmpe kaos"", mens BT skrev, at ""Tobias Rahim er så populær en mand, at Smukfest nu har måttet lukke pladsen ved Stjernescenen for flere tilskuere."" Smukfest indrømmede da også selv, at der ikke var plads til alle de mennesker, der gerne ville med til koncerten. - I fik ret! 30.000 glade publikummer på Stjerne med Tobias Rahim - og nogle gik forgæves. Vi håber, at alle får en fantastisk aften, skrev Smukfest ud til brugerne på deres app fredag aften. På et pressemøde i dag erkender Smukfests talsmand, Søren Eskildsen, at Tobias Rahim var for stor til Stjernescenen. - Set fra, hvad vi ved nu, så kunne han godt have spillet på Bøgescenerne - det er der ingen tvivl om. Det må vi erkende. Men alt forløb, som det skulle, og der var tæt på 30.000 mennesker, der havde en fuldstændig mageløs oplevelse nede på Stjernescenen. - Der var selvfølgelig nogle gæster, der måtte forlade stedet igen, men det foregik trygt og roligt, og folk fandt noget andet fedt at se. Smukfests beslutning om at lade Tobias Rahim spille på Stjernescenen er blandt andet blevet kritiseret med henvisning til hans vildt besøgte optræden på Roskilde Festival tidligere på sommeren. Her spillede han på teltscenen Arena, hvor der var lige så mange uden for teltdugen som inde under den. Og til Tall Ships Races i Aalborg torsdag kunne man melde om ny publikumsrekord til en koncert på grund af popkometen. Samtidig med at Tobias Rahim spillede på Stjernescenen, stod sanger Tina Dickow på Smukfests største scene, Bøgescenerne, hvor der var mere end almindeligt god plads mellem de fremmødte publikummer. Mikkel Xavier, der er booker på Smukfest, står dog ved beslutningen om at lade Tobias Rahim spille på festivalens næststørste scene: - Det er ikke, fordi det kommer som en overraskelse, at koncerten var en succes - men vi mente, at Stjernescenen var passende til ham, siger bookeren og uddyber: - Det er vores andenstørste scene - en scene med plads til 30.000 mennesker. Så vi står ved vores tanker. Scenen blev fyldt - men jo, der kunne godt lige have været lidt flere mennesker inde, hvis scenen havde været lidt større, fordi der var folk til det. Så du synes, det var den rigtige beslutning at holde fast? - Ja, det synes jeg. Mikkel Xavier pointerer i den forbindelse, at koncerten i højere grad skal ses som en succes, der viser kunstnerens hastigt voksende popularitet. - Når vi booker artister, gør vi det typisk et sted mellem 12-15 måneder før festivalen, så det er en langstrakt proces, der ofte varer mere end et år. - Jeg synes, det er skønt, hvor stor han er i dag. Har det været en god oplevelse for alle de gæster, der stod helt bagerst? - Jeg ved, vi har en rigtig, rigtig god lydfordeling på Stjernescenen. Vi har et rigtig godt teknisk setup dernede. Så jeg tror, de mennesker, der kom ind til Tobias Rahim, har fået en god oplevelse. Der er ingen tvivl om, at der er nogle, der gerne ville have været tættere på deres popstjerne. Sådan vil det nok altid være.","Nu forklarer Smukfest kaos til Tobias Rahim-koncert: 'Vi står ved vores beslutning, men...'",Kasper Madsbøll Christensen,2022-08-06 16:49:00+00:00,https://www.dr.dk/nyheder/kultur/nu-forklarer-smukfest-kaos-til-tobias-rahim-koncert-vi-staar-ved-vores-beslutning-men,Underholdning,600,evening,35.38095238095238,1,0,0,32.07142857142857
"Kigger du ud på en sveden, gul græsplæne og drømmer om, at den snart står flot og grøn igen? Så kan du godt væbne dig en med god portion tålmodighed. Der er nemlig ikke udsigter til, at vi slipper af med tørken lige foreløbigt. Det forklarer meteorolog og vejrvært på DR Anders Brandt. - Problemet lige nu er, at udgangspunktet for at slippe af med tørken ikke er særlig god, siger han. Det er til trods for, at det har regnet mange steder i weekenden, og at der også er udsigt til regn i den kommende uge. Det ser nemlig ikke ud som om, at der kommer til at falde særligt meget vand sammenlignet med, hvor tørt det er derude. Hvis vi ser frem mod de kommende dage, er der kun udsigt til lidt eller ingen regn, så her vil tørkesituationen bare blive værre. Sent tirsdag og frem til onsdag venter der til gengæld regn- og tordenbyger, der kommer ind over Danmark fra sydvest. Forventningen er, at det kan give en del regn - lokalt i omegnen af 10-15 millimeter, fortæller Anders Brandt. Ekstremt vejr som tørke, hedebølger og skybrud bliver vildere i fremtiden på grund af menneskeskabte klimaforandringer, som varmer kloden op. Det har talrige videnskabelige rapporter fra FN's klimapanel slået fast. Så selvom det ikke er nyt, at vi rammes af ekstreme og sjældne vejrforhold, kan vi både se frem til, at det sker oftere, og at ekstremerne bliver værre. Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud. Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Institutet, Copernicus, FN. - Det kan kortvarigt ændre på tørkesituationen, men herefter skal vi lede med lys og lygte i prognoserne for at finde nedbør af betydning, siger han. - Ifølge de seneste prognoser, der strækker sig ti dage frem i tiden ser det ret tørt ud efter onsdag. Samtidig fordamper der hver dag vand fra jorden og planter. For en våd, vandmættet jord regner man med en fordampning på, hvad der svarer til fire millimeter regn om dagen. Lige nu er tallet nærmere på to millimeter per døgn, fordi jorden er knastør, forklarer Anders Brandt. - De næste ti dage skal vi således på landsplan have mindst 10 til 20 millimeter regn bare for, at holde trit med fordampningen – og for tørkeindekset skal nå under det nuværende niveau. Og det ser det ikke ud til, vi får, siger han. Selv efter weekendens lokalt kraftige byger har den generelle tørkesituation ikke ændret sig meget. Tørkeindekset er på landsplan faldet fra 10 før weekenden til nu 9,8. - Det svarer til, der mangler 98 millimeter vand i jordens vandmagasiner, og her i sommermånederne er fordampningen størst. (Artiklen fortsætter under kortet) Man kalder det et tørkedøgn, når indekset er over 9. - Det betyder, vi skal have store mængder regn for at slippe af med tørken. Maj i år var den tørreste i 15 år, og juni er også kommet knastørt i gang. Den landsdækkende tørkeperiode sluttede dog i torsdags efter 22 dage uden regn. Du kan dykke ned i de knastørre tal om tørken her. Hvor tørt er det egentlig lige nu historisk set? Det kan du blive klogere på i den her artikel.",Trods regn i vejrudsigten er udsigten til at slippe af med tørken ikke god,Marie Lagoni Pedersen,2023-06-18 13:44:00+00:00,https://www.dr.dk/nyheder/vejret/trods-regn-i-vejrudsigten-er-udsigten-til-slippe-af-med-toerken-ikke-god,Vejret,603,day,36.510776662950576,1,1,0,28.285714285714285
"Phil Knight springer i øjnene, selvom medstifteren af sportsbrandet Nike på ingen måder skejer ud. Den 84-årige amerikaner er iført et sort jakkesæt, sorte sko og har hænderne foldet, mens han iagtager basketball-stjernen LeBron James slå scoringsrekorden i NBA natten til onsdag. Uden en telefon i hånden. Og det er derfor, han det seneste døgn har fået opmærksomhed. Fordi stort set alle andre tilskuerne på det allerede ikoniske billede af LeBron James, oplever øjeblikket igennem skærmen på deres mobiltelefon. På diverse sociale medier bliver billedet af LeBron James rekord-scoring nu sammenlignet med et andet ikonisk øjeblik fra basketball-historien, da legendariske Michael Jordan scorede på det afgørende skud i finaleserien mod Utaz Jazz i 1998. To billeder af store NBA-øjeblikke, der ligner hinanden til forveskling. Men med én bemærkseslværdig forskel. Mobiltelefonerne blandt tilskuerne. Som af gode grunde ikke er at finde på billedet fra 1998, mens de er overalt på billedet fra onsdag nat. Ifølge Jacob Holst Mouritzen, livsstilsekspert fra 'Kender Du Typen?', er sammenligningen og forskellen på de to fotos et ""utrolig tidstypisk"" eksempel på, hvordan vores måde at forbruge kultur, såsom koncerter og sport, har forandret sig markant med den teknologiske udvikling. Folk, som er øjenvidner til historiske øjeblikke, oplever i stigende grad dem, øjeblikkene, gennem mobiltelefonens skærm, fortæller Jacob Holst Mouritzen. - Der er kommet en høj og værdifuld, social valuta, som er, at du kan lægge billeder fra ""da dét skete"" ud på dit sociale medie. Og så er det ligemeget, om DR, TV 2, Viaplay eller Discovery disker op med langt skarpere billeder på fjernsynet, fortæller Jacob Holst Mouritzen. - Du kan vise, at du var der. LeBron James slog rekorden. Og du var der. På den måde gør man sig selv til en del af begivenheden og gør sig interessant. Det giver masser af likes og engagement på sociale medier. Det er vores sociale kapital i dag. DR Sportens fodboldekspert Francis Dickoh kan sagtens nikke genkendene til tendensen. Han var i Qatar i december, hvor han dækkede VM i fodbold. Da finalen mellem Argentina og Frankrig skulle afgøres i straffesparkskonkurrence, hev størstedelen af tilskuerne på stadion deres mobiltelefon frem. Og Dickoh havde også selv telefonen fremme under finalen, fortæller han. Blandt andet benyttede han et øjeblik på sidelinjen til at forevige den argentinske troldmand Lionel Messi varme op. - Jeg skal ikke bruge videoen til noget. Jeg har sendt den til folk for at vise, at jeg var der. Men nu er den bare lagret, fordi der er plads på telefonen, siger Francis Dickoh og griner. - Jeg havde også telefonen fremme under VM, da Lionel Messi, Harry Kane og Neymar skulle sparke straffespark. Herunder kan du se Francis Dickohs video af Messi, som ikke skal bruges til noget: Francis Dickoh var professionel fodboldspiller fra 2001 til 2017 og spillede for klubber som FC Nordsjælland, FC Utrecht og Hibernian FC. - Interaktionen mellem fansene og atleterne er blev anderledes med tiden. Engang ville folk have en krusedulle på en trøje, og til sidst ville de have en selfie med mig. Det var meget mere analogt og oldschool at blive spurgt om en autograf, siger Francis Dickoh. Måden at gå til kampe og opleve sport som tilskuer forandrede sig for mange, da smartphonen og de sociale medier for alvor gjorde sit indtog, forklarer Jacob Holst Mouritzen. Billeder og videoer fra vilde oplevelser er siden ""blevet et statussymbol"". - Det er på særlige tidspunkter, vi gør det, og LeBron James' skud er særligt. Der er ingen tvivl om, at mange af tilskuerne har tænkt, at øjeblikket skulle foreviges, og at det ville se fedt ud på deres Instagram, siger Jacob Holst Mouritzen.",Tilskueres telefoner stjæler rampelyset i ikonisk sportsøjeblik: Er blevet 'et statussymbol' på sociale medier,Philip Selmann,2023-02-09 16:22:00+00:00,https://www.dr.dk/sporten/tilskueres-telefoner-stjaeler-rampelyset-i-ikonisk-sportsoejeblik-er-blevet-et-statussymbol,Sport,605,evening,42.053677239456256,1,0,0,71.14285714285714
"Får sygeplejersker nok i løn? Det er et af de helt centrale spørgsmål i debatten, efter lønstrukturkomitéen nye rapport netop er blevet offentliggjort. Ifølge lønstrukturkomitéens beregninger, får sygeplejerskerne det i løn, som de skal have, hvis man ser på ""ledelsesansvar"", ""erhvervserfaring"" og ""uddannelsesniveau"". Men det er ikke det korrekte billede af sygeplejerskernes indtægt, lyder det fra Dansk Sygeplejeråds formand, Grete Christensen. - Rapporten sammenligner generelt lønnen til medarbejdere, som arbejder på alle skæve tidspunkter, med dem, der udelukkende arbejder i tidsrummet mandag til fredag i dagtimerne. Det synes vi ikke, der er en sammenligning på lige vilkår, siger formanden. I rapporten fra komiteen bliver den samlede gennemsnitsløn sammenlignet med andre faggrupper, og det er netop her, hvor kæden hopper af, vurderer Grete Christensen. - Sygeplejersker har mange arbejdstimer uden for normal arbejdstid. Derfor har vi også arbejdet hårdt for, at løn skal sammenlignes uden genetillæg, siger sygeplejerskernes formand. Du kan høre mere, hvad formanden for lønstrukturkomitéen, Torben M. Andersen, der professor i økonomi ved Aarhus Universitet, siger til opgørelsen af genetillægget her: Formanden for lønkomitéen, økonomiprofessor Torben M. Andersen, understreger også, at rapporten kun har til opgave at beskrive lønforholdene - ikke at komme med anbefalinger eller pege på, om nogle får for meget eller lidt i løn. Dertil mener formanden også, at det inden for nogle fag er forventet, at man kan træde til og arbejde længere og på skæve tidspunkter, så det er en del af basislønnen, uden at man får ekstra tillæg. Marie Wendelboe har svært ved at skjule sin skuffelse, efter hun har læst rapportens resultater. Hun arbejder til daglig som anæstesisygeplejerske på Regionshospitalet i Horsens. - Jeg er skuffet over den måde, det er regnet ud på. Jeg mener ikke, at vi får nok i løn for det her sindssyge vigtige arbejde, vi laver. - Det er så vigtigt at varetage den funktion at tage sig af mennesker, når de har allermest brug for hjælp og er syge. Det søger jeg for dag, aften, nat, weekender og helligdage på alle tider af døgnet, siger hun til DR Nyheder. Sygeplejersken mener, at lønstrukturkomiteens beregninger er overflødige i et hospitalsvæsen, der mangler sygeplejersker så meget. Derfor mener Marie Wendelboe også, at man i trepartsforhandlingerne burde prioritere en lønstigning til sygeplejerskerne, selvom andre faggrupper halter mere efter i lønnen ifølge rapporten. Og hvis en lønstigning ikke kommer til faggruppen i de kommende forhandlinger, tror sygeplejersken, at det ville demotivere flere af hendes kollegaer. - Jeg tror, at det kan provokere nogen til ikke at være så villige til at få enderne til at nå sammen. Som det er nu, så arbejder folk over for at få enderne til at mødes. Det tror jeg, at man er mindre villige til efter dette udspil, siger Marie Wendelboe. I rapporten kommer det blandt andet også frem, at lønnen er lavere i de kvindedominerede fag. Dertil er der også langt flere kvinder, som arbejder i offentlige, sammenlignet med det private arbejdsmarked. Men løn er netop et af de afgørende værktøjer til at sikre nok sygeplejersker, siger Grete Christensen. Hun peger også på, at området står med en række udfordringer. Blandt andet fremhæver hun kræftskandalen på AUH, hvor DR tidligere har afsløret, at der er for lange ventelister på mave- og tarmkirurgisk afdeling. Og for at sikre nok arbejdskraft, er det vigtigt, at lønnen er høj nok, mener hun. - Løn er den helt overvejende årsag til, at sygeplejersker forlader det offentlige sundhedsvæsen, siger hun. Derfor håber hun også, at den nye rapport fra lønstrukturkomitéen kan bruges af sygeplejerskerne til de kommende trepartsforhandlinger. - Vi håber på at kunne omsætte det her til konkrete lønkroner – også til sygeplejersker, siger Grete Christensen.",Sygeplejersker langer ud efter lønkomité: 'Genetillæg skal ikke tælles med i den samlede løn',Julie Würtz,2023-06-13 13:41:00+00:00,https://www.dr.dk/nyheder/penge/sygeplejersker-langer-ud-efter-loenkomite-genetillaeg-skal-ikke-taelles-med-i-den,Business,609,day,43.81372549019608,0,1,0,42.57142857142857
"Efter flere måneders forsinkelser og aflyste fly kan flypassagerer, der enten er på vej på ferie eller forretningsmøder, måske få udsigt til mere præcise fly. Naviair og flyyveledernes fagforening (Datca) har indgået en midlertidig aftale. - Aftalen skal understøtte en normalisering af afviklingen af flytrafikken i de danske lufthavne og det danske luftrum, skriver Naviair i en pressemeddelelse. Aftalen skal ifølge pressemeddelelsen afhjælpe den akutte mangel på flyveledere, der opstod under coronapandemien. - Jeg glæder mig over, at vi i fællesskab har fundet nogle gode løsninger, som sikrer, at vi kan normalisere vores drift til gavn for flyselskaber, lufthavne og passagerer, udtaler konstitueret administrerende direktør hos Naviair, Mads Kvist Eriksen. - Med aftalen er det vores klare forventning, at vi hurtigt vil se en markant reduktion af forsinkelser forårsaget af Naviair, siger han. Aftalen kommer i kølvandet på lang tids konflikt mellem de to parter. Naviair og flyvelederne har blandt andet været uenige om antallet af ekstravagter. Ekstravagterne er opstået efter coronapandemien, fordi selskabet under pandemien afskedigede flyveledere. Naviair har efterfølgende ikke kunnet rekruttere det nødvendige antal flyveledere, efter luftfarten kom på vingerne igen som følge af de mange nedlukninger. Samtidig har flyvelederne krævet en større lønstigning fra Naviair. Konflikten har resultereret i, at flere tusinde passagerer i de seneste måneder har oplevet forsinkelser til og fra Københavns Lufthavn. Naviair har efterfølgende rykket flyveledere fra Roskilde Lufthavn til Københavns Lufthavn for at mindske de mange forsinkelser. Et træk, som også fik kritik fra flyvelederne. Selvom der ikke er tale om en langsigtet aftale, glæder også flyvelederne sig over aftalen. - Flyvelederne ønsker at komme ud af den uholdbare situation Naviair har bragt sig i, og derfor indgår vi nu en aftale, siger formand for Datca, Esben Blum. - Vi ser fortsat en risiko for at denne aftale ikke i tilstrækkelig grad sikrer fastholdelse, men det må tiden vise. Flyvelederne giver nu Naviair en hjælpende hånd ved en ekstraordinær fleksibilitet i en periode fremover, så Naviair kan bruge tiden på at komme i balance på lang sigt, tilføjer han. Naviair varetager trafikstyring af luftfart i Danmark. Efter coronatiden har Naviair ikke formået at få ansat det antal flyveledere, som der er behov for. Det har betydet, at mange har måttet tage ekstravagter. Der har siden foråret været forhandliger mellem flyvelederne - som er organiseret i den faglige forening Datca - og Naviair. De danske flyveledere får i gennemsnit cirka 1,2 millioner kroner om året. De har krævet markante lønforhøjelser. I Københavns Lufthavn skaber det stor lettelse, at der er fundet en løsning. - I Københavns Lufthavn ser vi frem til, at vi meget snart igen får leveret den aftalte kapacitet og kan opleve den effektive og stabile flyveledelse, som sikrer en god oplevelse for passagererne, siger Thomas Woldbye, administrerende direktør i Københavns Lufthavn. Han roser samtidig parterne for at tage ansvar, så der kan skabes ro om sommertrafikken. Karsten Lauritzen, der er direktør i Dansk Luftfart under Dansk Industri, glæder sig også over, at der er fundet en aftale. - Sommerferien er forhåbentlig reddet for flyselskaberne og mere vigtigt de mange danskere, der skal rejse ud i verden, og de mange udlæninge der kommer til og lægger penge i Danmark, siger Karsten Lauritzen. I forbindelse med at aftalen kun er midlertidig, siger han, at der først og fremmest er brug for en løsning lige nu og her op til sommerferien. - Så er der en udfordring i fremtiden. Ingen ved, hvor mange der kommer til at rejse i fremtiden, og hvornår luftfarten er tilbage, men det midlertidige problem er forhåbentlig løst. Så må man jo kigge på hvilke problemer, der dukker op, når der skal forhandles overenskomst i den nærmeste fremtid, siger han.",Naviair og flyvelederne indgår aftale: Forventer markant reduktion af forsinkelser,Julie Würtz,2023-06-15 18:23:00+00:00,https://www.dr.dk/nyheder/penge/naviair-og-flyvelederne-indgaar-aftale-efter-flere-maaneder-med-forsinkelser-og,Business,612,evening,50.113523292627775,0,1,0,70.0
"Sent i aftes meldte Justitsministeriet ud, at grænsekontrollen ved den svenske grænse midlertidigt skærpes. Det er dog ikke kun ved Øresund, passerende fremover vil kunne opleve ""stikprøvevis grænsekontrol"", da grænsekontrollen ved den dansk-tyske grænse ligeledes skærpes. Det bekræfter vagtchef Syd- og Sønderjyllands Politi Richard Borring. - Fremover vil vi lave stikprøvevis grænsekontrol og have en udgivet grænsekontrol ved grænserne med fokus på, hvem der passerer grænsen, siger Richard Borring. Det er Rigspolitiet, der har truffet beslutningen om i en periode at skærpe indsatsen ved grænserne. Det er sket efter anbefaling fra Politiets Efterretningstjeneste (PET). - På baggrund af den løbende udvikling i trusselsbilledet har myndighederne i dag vurderet, at det på nuværende tidspunkt er nødvendigt at styrke fokus på, hvem der rejser ind i Danmark for at imødegå de konkrete og aktuelle trusler, som Danmark står overfor, skriver Justitsministeriet i en pressemeddelelse. Den øgede midlertidige grænsekontrol vil i første omgang vare til og med torsdag den 10. august, og ifølge Syd- og Sønderjyllands vagtchef er det en god idé at sætte lidt ekstra tid af, da man indledningsvist godt kan opleve en længere transporttid. Derudover skal trafikanter gøre som normalt. - På den måde er der ikke lavet noget om. Vi vil bare have et øget fokus på at kontrollere dem, som kommer igennem dernede, og så skal vi have nogle møder afviklet i løbet af i dag, hvor vi ser på, hvordan den fremadrettede kontrol skal afvikles, forklarer Richard Borring. Ved den dansk-tyske grænse skal du altså have pas med, hvis du passerer. Hvis du bliver stoppet i en stikprøvekontrol mod Sverige som nordisk statsborger, så skal du fremover ligeledes fremvise pas eller nordisk kørekort. - Generelt er det altid en god idé at have pas med. Det, at have sit pas eller ID med, gør det nemmere og hurtigere at lave kontrollen, siger Peter Ekebjærg, som er chefpolitiinspektør ved Rigspolitiet. Ifølge Richard Borring vil politikredsene have ""fokus personer, som kunne have med den type demonstrationer at gøre"". - Man har afbrændt Koranen, og det har givet et fokus udadtil, som PET vurderer, har betydning for det trusselsbillede, som vi oplever herhjemme, siger vagtchefen. Statsminister Mette Frederiksen (S) fastslog i går, at en lovændring er nødvendig, hvis ""Danmark ikke skal blive isoleret på den internationale scene"". Et forbud skal ikke begrænse sig til afbrændinger end blot Koranen men være mere omfattende. - Det er bredere, selvfølgelig. Det handler om noget, der er større end én religiøs bog, sagde statsministeren, da hun gæstede Aftenshowet. - Jeg synes, det ville være så forkert, hvis nogen stod og brændte Bibelen af. Jeg synes heller ikke, man skal brænde Toraen af hensyn til dem, der tilhører den jødiske tro. Hun håber, at ny lovgivning på området kan falde på plads inden for den kommende folketingssæson. Her kan du se et klip fra Aftenshowet, hvor statsministeren var gæst. Snakken om et forbud blev skudt i gang, efter udenrigsminister Lars Løkke Rasmussen (M) udtalte, at regeringen vil finde et 'juridisk værktøj' til at forhindre koranafbrændinger foran udenlandske ambassader i Danmark. Ifølge justitsminister Peter Hummelgaard (S) er hans ministerium i gang med at undersøge det juridiske. Regeringens udmelding har dog vakt opsigt hos syv ud af ni oppositionspartier, som på tværs af det det politiske spektrum nu danner fælles front. - Uanset hvad man synes om selve metoden - altså det at brænde en koran af - så handler det her ikke om, hvad der er rart eller ikke rart. Det handler om sådan helt grundlæggende frihedsrettigheder, lyder det fra Nye Borgerliges formand Pernille Vermund. De syv partier med tilsammen 72 mandater i Folketinget skriver, at det pres ikke bør få den danske regering til at ryste på hånden.",Politiet skærper midlertidigt indsatsen ved den tyske og svenske grænse,Ida Meesenburg,2023-08-04 06:50:00+00:00,https://www.dr.dk/nyheder/politik/politiet-skaerper-midlertidigt-indsatsen-ved-den-tyske-og-svenske-graense,Politik,613,morning,48.16244834710744,0,1,0,60.0
"- Ondeste comeback til dato. Sådan lyder en af mange begejstrede kommentarer, efter at musikeren Hans Philip omkring midnat annoncerede et storstilet comeback på Instagram. Han har nemlig slået pjalterne sammen med sin gamle kompagnon Jens Ole McCoy og gendannet hiphop-duoen Ukendt Kunstner, som står bag store hits som 'Neonlys', 'Gennem Byen' og 'Fucking Nummer'. Og ved midnat udgav duoen så surprise-albummet 'Dansktop', et album med 11 numre. Comebacket sker efter syv års radiotavshed for duoen, som består af musikeren Hans Philip og produceren Jens Ole McCoy. Og det er overraskende, fortæller radiovært på P3 Fie Neergaard. - Det hele er én stor overraskelse, for de havde givet ret kraftigt udtryk for, at de var kørt lidt død i det, siger hun. Men nu er hitduoen altså tilbage, og det går ikke ubemærket hen. På Instagram går fans i selvsving over det nye album, og det er til gengæld ikke spor overraskende, hvis man spørger Fie Neergard. - Lige så snart jeg så, at der ville komme et Ukendt Kunstner-album, var jeg meget overbevist om, at det ville vælte det danske internet. - Om man er Ukendt Kunstner-fan eller ej, tror jeg, de fleste vil komme til at forholde sig til det her album over sommeren, siger Fie Neergaard. Men hvad er det så for et album, vi ifølge Fie Neergaards sommerprognose får svært ved at undgå? Comeback-albummet er som regel en notorisk farlig disciplin med et stort potentiale til at skuffe fanskaren, men Fie Neergaard spår ikke, at det kommer til at ske i dette tilfælde. Hun har nemlig givet albummet et lyt, og hun mener, det er helt i tråd med Ukendt Kunstners ånd. - Det lyder virkelig af Ukendt Kunstner, og som Ukendt Kunstner fan bliver man næppe ked af det. Det er meget i tråd med det, vi kender dem for: interessant og eftertænksom lyrik blandet med tungere tracks, hvor de også får lov at blære sig med alt det, de har opnået. Faktisk lader det til, at Ukendt Kunstners store succes, som særligt peakede i midten af 10'erne, er et tema på albummet. - Der er nogle kommentarer til, at karrieren går så godt, at man ikke kan mærke det længere. At det hele stikker af. Det handler også om at have det svært, og om at ty til stoffer eller alkohol, siger radioværten. Hun mener, at 'Dansktop' er et album, der skal opleves som et samlet værk, og som man med fordel kan høre fra ende til anden. - Det er tydeligt, at det her er et album, du skal sætte dig ned og lytte til. Det er ikke bare en masse flygtige singler, du kan have det fedt til henover sommeren. Det er måske ikke så besynderligt, at fans tilsyneladende er meget begejstrede for det uannoncerede comeback. Ukendt Kunstner har nemlig spillet en central rolle for en hel ungdomsgeneration, mener Fie Neergaard. Jeg tror virkelig, de fik givet en stemme til en ung dansk generation. Som talerør for en masse, som har følt sig lidt udenfor, eller som har haft svært ved at finde deres plads på en eller anden måde. - Det er en generation, som har haft mange valg, og som hele tiden har skullet forholde sig til ting i en virkelig ung alder. Og der har der været et sted at gå hen med Ukendt Kunstner, som har haft en sårbarhed, og som har grebet den her generation, siger Fie Neergaard. Og nu er Ukendt Kunstner altså tilbage – tilsyneladende med en mission om at få en ung generation til at lytte til 'Dansktop'. DR fulgte Ukendt Kunstner det år, duoen brød igennem – se musikdokumentaren 'Nyt Blod: Ukendt Kunstner' fra 2015 her:",'Ondeste comeback til dato': Hitduo udgiver overraskende album efter syv år,Sebastian Stokkebo Sørensen,2023-05-12 14:09:00+00:00,https://www.dr.dk/p3/ondeste-comeback-til-dato-hitduo-udgiver-overraskende-album-efter-syv-aar,Underholdning,613,day,39.34761904761905,1,0,0,47.36363636363637
"Den globale efterspørgsel på olie ser ud til at nå hidtil usete højder i løbet af 2023. Det viser en ny rapport fra Det Internationale Energiagentur (IEA), der peger på, at efterspørgslen i august kan ende med at blive den største nogensinde. I løbet af 2023 er efterspørgslen vokset med 2,2 millioner tønder om dagen, således at der nu dagligt bruges 102,2 millioner tønder på verdensplan. Hver af tønderne indeholder omtrent 159 liter af ""det sorte guld"". Særligt Kina tegner sig for en stor del af den øgede efterspørgsel. Ifølge rapporten står landet for 70 procent af den samlede vækst i efterspørgslen, der udover en travl kinesisk produktion blandt andet også tilskrives en livlig lufttrafik på globalt plan i løbet af sommeren. En del af den øgede kinesiske olieefterspørgsel skal tilskrives, at Kina i udgangen af 2022 efter flere års benhård coronahåndtering valgte at skrotte sin såkaldte nul-covid-politik. Efter flere omgange med månedlange nedlukninger af halve og hele byer og efter en lang periode med et samfund, der opererede på hvilepuls, øjnede man pludselig udsigten til et markant og langvarende opsving i den kinesiske økonomi. - Og så købte man ellers rekordmeget olie ind til at servicere det opsving, fortæller DR's korrespondent i Kina Philip Róin. - Opsvinget blev dog noget kortere end forventet, og allerede i foråret 2023 gik økonomien så i stå. Men der havde man allerede lagt ordrerne ind på alt den olie, man forventede at skulle bruge. Det betyder ifølge Philip Róin også, at Kina har forøget sin oliebeholdning markant. Men det skal ikke forståes sådan, at Kina nu brænder inde med en masse olie ved en fejltagelse. Der er nemlig også tale om kinesisk købmandsskab. - Kina har jo haft rigtig gode priser på olie og har fået nogle betragtelige rabatter, fortæller Philip Roín. Det skyldes blandt andet, at Kina ivrigt har købt ind af russisk olie, der er underlagt vestlige sanktioner og derfor er gået til spotpris. - De har skyndt sig at handle ind, fordi de ikke har vidst, hvor længe det her vindue ville stå åbent, forklarer Philip Róin. Forbrænding af fossile brændsler som olie er ifølge forskere hovedårsagen til de menneskeskabte klimaforandringer. Derfor kan det også virke besynderligt, at vi i de nuværende omstændigheder ser en rekordhøj efterspørgsel på olie. Og hvis vi skal bremse klimaforandringerne, skal vi blandt andet stoppe jagten på nye kilder til fossile brændstoffer som oliefelter. Det mener klimapolitisk leder i Greenpeace Danmark Helene Hagel. - Hvis vi skal bremse klimaforandringerne, skal vi ikke kun se på efterspørgslen af fossile brændstoffer, men også udbuddet. Vi skal begrænse produktionen af fossile brændstoffer. I årtier har politikerne set på efterspørgslen, siger hun. I går offentliggjorde Københavns Lufthavn tal for juli, som viste, at passagertallet er oppe på niveauet fra før corona. Det taler ind i den livlige lufttrafik over sommeren, der også tilskrives en del af væksten i den nuværende efterspørgsel på olie ifølge rapporten fra Det Internationale Energiagentur. Og hvis man spørger Greenpeace Danmark, skal vi til at kigge på vores flyvevaner, hvis den nuværende efterspørgsel skal bremses. - Mens verden har stået i regulær brand hen over sommeren, har vi fløjet verden rundt ""like there is no tomorrow"", siger Helene Hagel. Noget af ""det fedeste"", Danmark har gjort på den internationale klimascene ifølge Helene Hagel, er, at man i den internationale alliance Beyond Oil and Gas Alliance (BOGA) har været bannerfører i forhold til at stoppe med at lede efter olie og gas og på den måde nedbringe produktionen. - Også selvom efterspørgslen stiger, siger Helene Hagel, der dog konstaterer, at visionerne også stritter i en anden retning. - Desværre har den nuværende regering åbnet op for ny olie- og gasjagt i Nordsøen, siger hun.",Global efterspørgsel på olie forventes at slå rekord i år: Kina står for 70 procent af væksten,Christian Holm,2023-08-11 19:55:00+00:00,https://www.dr.dk/nyheder/penge/global-efterspoergsel-paa-olie-forventes-slaa-rekord-i-aar-kina-staar-70-procent-af,Business,618,evening,46.01757146603724,1,0,0,40.529411764705884
"Mandag kan nogle steder i landet ende med at få regulært uvejr, når en front med torden og lokalt store mængder regn bevæger sig ind over landet. Tordenfronten opstår på grænsen mellem køligere atlanterhavsluft, der blæser sommervarmen over Danmark væk. I den forbindelse opstår en linje med regn- og tordenbyger, der mandag skal passere Danmark fra vest. I løbet af morgen- og formiddagstimerne breder fronten med regn og torden sig ind over store dele af Jylland. Her vil man være de første til at få kraftige tordenbyger forbi, der på kort tid stedvis kan være med så store mængder regn og hagl, der kan falde på så kort tid, at grænsen for skybrud kan nås. Det betegnes som skybrud, når der falder over 15 millimeter på en halv time. Mens tordenfronten bevæger sig mod øst og fra Jylland nærmer sig Fyn omkring middagstid, vil man i Vendsyssel og øst for Storebælt stadig have solrigt og meget varmt vejr. I Vendsyssel ventes temperaturen at nå 25 grader, inden tordenfronten når frem, mens det på Sjælland bliver lummert med høj luftfugtighed og temperaturer, der lokalt kan nå 29 grader. Dermed er der i den østlige del af landet udsigt til årets hidtil varmeste dag. Den 17. juni viste termometeret 28,2 grader i Aars i Himmerland. I løbet af de tidlige eftermiddagstimer afløses den lumre sommervarme i Nordjylland, på Sjælland og Lolland/Falster af kraftige regn- og tordenbyger. Sidst på eftermiddagen ventes tordenfronten at nå frem til hovedstadsområdet. Især i Nordjylland og i Nordsjælland ventes tordenbygerne at kunne blive meget kraftige. Også her er der risiko for skybrud, og stedvis kan der i forbindelse med de kraftigste byger falde hagl. Først løbet aftenen vil fronten med regn og torden passere Bornholm. Samtidig vil køligere luft blæse ind over resten af landet fra nordvest med opklarende vejr og kun enkelte spredte byger. Ud over store mængder regn og måske hagl vil man i forbindelse med tordenfronten kunne opleve spektakulære skyformationer. I hele landet kan der opstå en gustfront, når kold luft fra tordenbygernes indre som en kile løfter den varmere og fugtige luft foran fronten til vejrs. Derved kondenseres vanddampen i den, og der bliver foran selve fronten dannet denne 'gardinlignende' sky, som kan ses, inden tordenvejret rammer. Et gammelt dansk ord for denne type sky er 'dravat', som typisk opstår i forbindelse med meget kraftige tordenbyger med en udtalt gustfront. Når en dravat passerer, skifter vinden oftest retning, og den kan være meget stødende - deraf navnet 'gustfront'. Gust betyder vindstød på engelsk. Der vil således være risiko for kraftige vindstød i forbindelse med tordenbygerne. Flere prognoser har vindstød over kulingstyrke. Kortvarigt kan de nå kulingstyrke. Man skal således være ekstra opmærksom på de kraftige vindstød, hvis man har lette havemøbler og en parasol på terrassen, ligesom havetrampolinen skal sikres. På trods af lokalt større mængder regn, ventes der på landsplan at falde 6 til 8 millimeter regn indtil mandag aften. Med et tørkeindeks, der søndag er på 9,7 på landsplan, vil de forventede mængder nedbør kun kortvarigt sende det landsdækkende tørkeindeks ned under 9. Efter mandagens regn ventes et nyt område med regn og byger at passere Danmark torsdag. Nedbøren kan dog blive sparsom, og først i løbet af weekenden ser det ud til, der kan falde større mængder regn. Lige nu fordamper der en til to millimeter vand i døgnet fra jordens vandmagasiner, så der er risiko for, vi på trods af mandagens tordenvejr kan få tørkedøgn med et tørkeindeks på 9 eller derover frem til weekenden. Tørkeindekset er et udtryk for, hvor meget vand, der er til rådighed i jordens vandmagasiner, og et tørkeindeks på tirsdagens 9,7 svarer til, der mangler 97 millimeter regn, før jordens vandmagasiner er helt fyldte.","Tordenfront kan give skybrud, hagl og kraftige vindstød mandag",Anders Brandt,2023-06-25 16:43:00+00:00,https://www.dr.dk/nyheder/vejret/tordenfront-kan-give-skybrud-hagl-og-kraftige-vindstoed-mandag,Vejret,619,evening,44.57195751729513,1,0,0,53.44444444444444
"- Lad være med at bilde jer selv ind, at der er brug for jer på en ø, der lider. Sådan lyder opfordringen fra Hollywood-skuespilleren Jason Momoa, der blandt andet er kendt fra 'Aquaman' og 'Fast & Furious X', til turister med planer om at tage til Maui. For indbyggerne på Maui, der er blandt de mest kendte af Hawaii-øerne, har brug for alle de ledige hotelværelser, de kan komme i nærheden. - Maui er ikke stedet, I skal holde ferie nu, skriver Jason Momoa, der selv er fra Hawaii, på Instagram. Efter de voldsomme naturbrande, der særligt har ramt Maui, er mindst 93 personer omkommet i de mest dødelige skovbrand i USA i over 100 år. Samtidig mangler omkring 4.500 mennesker tag over hovedet, efter deres huse er brændt ned, skriver lokale myndigheder på Facebook ifølge The Guardian. Hawaiis guvernør, Josh Green, siger ifølge The Guardian, at 500 hotelværelser vil blive stillet til rådighed til dem, der mangler et sted at bo, og 500 værelser stilles til rådighed for det nationale katastrofeberedskab. Her kan du se, hvor Maui ligger. Desuden vil man samarbejde med boligudlejningssiden Airbnb om, at lokale kan leje boligerne i stedet for turister i perioder mellem tre og ni måneder. Det er særligt indbyggere fra kystbyen Lahaina, der har eksisteret i over hundrede år, som mangler tag over hovedet. Ifølge myndighederne er 80 procent af byen helt væk efter brandene. - Nogle hoteller vil operere som normalt for at bevare lokale jobs og vedligeholde den lokale økonomi, tilføjede Josh Green. Blandt dem, der har mistet deres hjem, er danske Ulrich. Det kan du læse om i artiklen her. Maui tiltrækker normalt hvert år millioner af turister til øen og de andre Hawaii-øer. Ifølge turistministeriet har omkring 46.000 indbyggere og turister forladt Maui siden onsdag, hvor brandene for alvor begyndte at hærge øen. Selvom brandene allerede nu er de mest dødelige i 100 år, advarer myndighederne om, at dødstallet vil stige. Omkring 1.000 personer er fortsat savnet efter naturkatastrofen. Det sagde politichefen på Maui, John Pelletier, på et pressemøde i weekenden. - Ingen ved rigtigt, hvor stort det her bliver, men alle vil have et antal. Men vil I have det hurtigt, eller vil I have det gjort ordentligt? Vi kommer til at gøre det ordentligt, sagde han. Han advarede samtidig lokale om at vende tilbage til deres hjem og gå rundt i ruinerne, da det kan ødelægge politiets arbejde med at opspore savnede. Brandene startede tirsdag, men blandt andet på grund af kraftige vinde fra orkanen Dora i Stillehavet og meget brændbart græs, er brandene hurtigt kommet ud af kontrol. Det er endnu uvist, hvordan brandene præcist startede. Ifølge USA's nationale skovtjeneste er mennesker skyld i næsten 85 procent af amerikanske naturbrande. Men menneskeskabte klimaforandringer har været skyld i ekstrem varme denne sommer og flere og mere voldsomme skovbrande end tidligere, blandt andet i Canada. Ved at trække i pilen kan du se et før/efter-billede af de mange bygninger i Lahaina, der er blevet ødelagt af flammerne. De første billeder er fra sommeren 2019, og efter-billederne er fra august 2023 efter brandene. Ifølge BBC har naturbrande tidligere været unormale i Hawaii, men de seneste årtier er det blevet mere og mere normalt, og brandene er blevet mere ekstreme. Denne sommer har der også flere gange være usædvanligt tørt i Hawaii ifølge den amerikanske vejrtjeneste. Det skriver Reuters. - Vi har aldrig oplevet, at en brand har påvirket en by så meget før, lød det fra guvernøren Josh Green på et pressemøde torsdag. Han tilføjede, at klimaforandringerne også har presset Hawaii ""som aldrig før"". - Det ser vi nu for alvor for første gang, ligesom man gør det mange steder i verden, sagde han ifølge BBC.","Turister bliver bedt om at holde sig fra Maui: 'Det er ikke et sted, I skal holde ferie nu'",Rasmus Christiansen,2023-08-14 07:21:00+00:00,https://www.dr.dk/nyheder/udland/turister-frabedes-rejse-til-maui-det-er-ikke-et-sted-i-skal-holde-ferie-nu,Udland,619,morning,41.770350313081735,1,0,0,24.263157894736842
"Kalenderen siger sommer, og selvom man sjældent forbinder det med vindstød af stormstyrke og svær nedbør, så er det ikke desto mindre det, mange har været vidne til de de seneste dage. Derfor kan det ikke undre, at der er sket materielle skader rundtomkring i landet. Forsikringsselskaberne Tryg, TopDanmark, Alm. Brand og GF Forsikring oplyser, at hundredvis af personer har ringet til dem med skader som følge af kraftig regn eller vind. - Der er ekstra mange af vores kunder, der har brug for vores hjælp, siger Henrik Bundgaard, der er koncerndirektør for skadeservice hos Alm. Brand Group. Han peger på, at de i går havde 25 procent flere skadesanmeldelser, end de ser på en almindelig dag. 300 af deres 525 skader er relateret til nedbør, mens de sidste er kommet som følge af den kraftige vind. - Vi ser de almindelige skybrudsskader, hvor vandet kommer op af kloakker og lignende. Og så ser vi også en del vandindtrængning gennem facader, omkring vinduer og omkring inddækninger gennem utætte tage. - Når det handler om storm, så ser vi de lidt mere klassiske skader såsom flyvende trampoliner, havehegn og drivhuse, der blæser omkuld. Det drejer sig dog hovedsageligt om mindre skader, lyder det fra koncerndirektøren, der peger på, at den våde sommer har haft indflydelse på, at mange træer er væltet i uvejret. Som for eksempel her, hvor et træ udenfor Tivoli i København måtte give op: For manges vedkommende skal skaderne nu tilses, så man snart igen kan få rettet op på dem. - Når vi får de her anmeldelser, så er det vigtigt, at vi tager den akutte fase på os. Det vil sige, at vi får stoppet skaderne, og vi får kigget på og prioriteret de skader, som kan udvikle sig yderligere, siger Henrik Bundgaard fra Alm. Brand Group. For både Alm. Brand og Topdanmark er der flest skader som følge af kraftigt nedbør. For begges vedkommende gælder det omkring 60 procent af anmeldelserne. Topdanmark regner også med, at den næste tid bliver travl, fordi det stormende vejr standhaftigt har holdt ved. - Derfor forventer vi at få travlt hele ugen ud med at hjælpe kunder i hele landet, skriver Topdanmark i et skriftligt svar. For Tryg er fordelingen mellem nedbørs- og vindskader mere lige end hos Topdanmark og Alm. Brand, men de har samtidig også modtaget anmeldelser om lynnedslag og hagl, oplyser selskabet. Se her, hvordan Mørkhøj Skole i Søborg har måttet se lokalerne til deres kommende børnehaveklasse blive ødelagt af stormen: Uvejr, som det vi har set nu, er relativt sjældent i sommermånederne. DMI oplyser, at der siden 1891 er registreret en enkelt storm i sommersæsonen, mens der er registereret 17 blæsevejr som det, vi nu har oplevet. Vi oplever det altså med jævne mellemrum, og sidst vi oplevede noget lignende i august var i 2018. Martin Stendel, der er klimaforsker ved DMI, peger også på, at man måske kommer til at opleve mere kraftigt sommerblæsevejr i fremtiden. Sker det, så skal man som forsikringsselskab til at kigge på egne priser. Det medgiver koncerndirektør Henrik Bundgaard fra Almindelig Brand Group. - Der er ikke nogen tvivl om, at vi selvfølgelig følger de hændelser, der er omkring os, og som kan medføre skader. Vi vil allerhelst have, at vi sammen med kunderne hjælper med at få dem forebygget, således at de ikke sker, siger han. - Derudover, så er det jo klart, at hvis der kommer flere skader, så bliver det jo i sidste ende noget, vi bliver nødt til at kigge på i forhold til vores produkt. Danmark er dog ikke det land i Norden, der har været hårdest ramt på vejrfronten. I både Sverige og Norge overstiger skaderne med længder dem, vi har set herhjemme:",Over tusind personer har anmeldt skader som følge af regn og blæst,Mathias Oldager,2023-08-09 06:17:00+00:00,https://www.dr.dk/nyheder/indland/hundredvis-af-personer-har-anmeldt-skader-som-foelge-af-regn-og-blaest,Samfund,620,morning,39.61980325275594,1,0,0,28.666666666666668
"Den voldsomme vækst hos det nye sociale medie Threads ser ud til at gå ud over trafikken hos konkurrenten Twitter. Wall Street Journal skriver, at trafikken på Twitter er faldet med fem procent på de første to dage, hvor Threads var fuldt tilgængeligt sammenlignet med de samme to dage ugen forinden. Det skriver den amerikanske avis, der har fået tal fra virksomheden Similarweb, der måler onlineaktivitet. Threads, der på mange måder ligner Twitter, er lanceret af Facebook-selskabet Meta og har på under en uge nået 100 millioner brugere. Lanceringen er kommet, efter at Twitters ejer, Elon Musk, har indført flere begrænsninger på Twitter. Det betyder, at der nu skal betales for flere funktioner, der tidligere var gratis – blandt andet kan man som gratist nu kun se et begrænset antal tweets. Selvom Threads stormer frem på bekostning af Twitter, tror Peter Svarre, der er digital strateg og ekspert i sociale medier, ikke, at Threads har store muligheder for at overtage Twitters rolle. Han har skrevet flere bøger om sociale medier og rådgiver blandt andet virksomheder om, hvordan de skal bruge dem. - Jeg kunne godt forestille mig, at Elon Musk kører Twitter i sænk. Der skal i så fald opstå noget andet, som kunne være Threads, men Threads giver jeg kun 30 procent chance – og det er et højt tal, siger Peter Svarre. Han fortæller, at det for det første er svært at vippe et andet socialt medie af pinden, fordi det kræver, at den nye platform lykkes med at få store dele af brugerne over på det. Præcist hvor mange brugere det kræver, er dog svært at spå om, siger han. De besværligheder så man blandt andet med det sociale medie Mastodon, der ellers oplevede stor vækst, da Elon Musk kunne skrive Twitter-ejer på sit cv tilbage i efteråret sidste år. Allerede dagen efter Elon Musks overtagelse, steg antallet af brugere på Mastodon med mere end 70.000. Peter Svarre nævner også, at platformen Bluesky var et af de medier, der blev spået til at tage over. - Men de lider begge under, at de ikke har fået en kritisk masse, som er nødvendig for at kunne overtage Twitters plads. Mastodon har nu mistet 60 procent brugere på et halvt år, og brugerne fandt ud af, at de kun havde fem følgere, mens de havde 5.000 på Twitter. Så alternativerne er ikke rigtig blevet til noget, siger han. At det netop er Facebook-selskabet Meta, der står bag Threads, kan ifølge Peter Svarre både være en fordel og en ulempe. En af de udfordringer, der er ved at få flyttet brugerne fra ét medie til et andet, er nemlig, at de aktivt skal oprette sig som brugere. Det har Meta gjort lettere, fordi man relativt nemt kan oprette sig som bruger, hvis man i forvejen er på Instagram. Netop det kan også være medvirkende til, at Threads er stormet frem i så højt et tempo. Men ulempen er det ry, som Mark Zuckerbergs Meta-selskab, der står bag Threads, har fået, lyder det fra Peter Svarre. - Jeg tror, at mange Twitter-brugere er på Twitter, fordi det er et alternativ til Facebook. De ser Facebook som en smule giftigt, fordi det har været gennem flere skandaler med Mark Zuckerberg i spidsen. - Mange af Twitters brugere vil nok ikke synes om, at Meta ejer stort set alle sociale medier, de bruger. De ser Twitter som et frihedens medie, hvor der er plads til mere med lidt mere kant, siger Peter Svarre. Derfor tror han mest på, at der skal et helt nyt socialt medie til, før chancen for en Twitter-dræber for alvor er der. Threads er stadig ikke tilgængeligt i Danmark. Det skyldes angiveligt EU’s regler om digitale platforme i medlemslandene.","Twitter-konkurrent stormer frem – men ekspert tror ikke, Threads bliver en Twitter-dræber",Silas Bay Nielsen,2023-07-11 20:10:00+00:00,https://www.dr.dk/nyheder/kultur/twitter-konkurrent-stormer-frem-men-ekspert-tror-ikke-threads-bliver-en-twitter,Underholdning,620,evening,41.459119181380416,1,0,0,59.15384615384615
"Selvom Norge er særligt hårdt ramt af det usædvanlige sommeruvejr, har vinden også skabt ravage flere steder i Danmark. Det gælder blandt andet hos den lokale fodboldklub i Nibe. Her fik stadioninspektør Dan Heinig sig noget af en overraskelse, mens han tirsdag pakkede sodavand i byens lokale fodboldklub. - Det lyder voldsomt. Det hamrer, banker og rasler. Det lyder meget anderledes, siger han til DR Nyheder. Den høje lyd kom fra taget, som havde løsnet sig fra fodboldklubben og var ved at blive revet væk af den hårde vind. - Alt tagpappet bladrede hen over tre små lysninger i taget, og der stod hele undertaget og bare hamrede op og ned. Hele taget var nærmest blotlagt, fortæller Dan Heinig, der pludseligt fik travlt med at slippe de mange sodavand. - Der tænker jeg bare, åh nej nu letter det simpelthen. Nu letter hele taget. Med hjælp fra områdets håndværkere får Dan Heinig hurtigt placeret skovlene fra to rendegravere oven på taget for at sikre, at tagpladerne ikke flyver væk. Og selvom Dan Heinig reagerede prompte, nåede uvejret stadig at gøre skade på klubben. - Det er noget omfattende. Der er kommet meget vand ind i løbet af natten, fordi vi bare var nødt til at nødreparere med de to maskiner med at holde taget. Så der er meget vand inde i bygningen, lyder det fra stadioninspektøren. I øjeblikket løber der stadig vand ned fra loftet og langs væggene i fodboldklubbens omklædningsrum. Derudover er murværket nogle steder også skadet, som nu skal genopbygges. - Jeg er selvfølgelig bekymret for det. Det kan få store konsekvenser for vores efterårssæson i kraft af, at vi ikke har nogle omklædningsrum, der fungerer, og vi har i øjeblikket også nogle strømproblemer, siger Dan Heinig. Også hos bilforhandleren Toyota i Helsingør kører affugteren på højtryk, efter butikskælderen stod for to dage siden under vand som følge af uvejret. Vandet trak ned i kælderen, efter en nærlæggende sø var gået over sine breder i blæsevejret. Men selvom vandet ikke længere er til at finde på gulvet hos bilforhandleren, er der lang vej igen, fortæller bilsælger Søren Christiansen. - Alt under en halv meter har været under vand, og vi har ikke fået tjekket alle lifte igennem endnu og andre maskiner. Vi har ikke rigtig et overblik over det endnu, men jeg tror desværre, at det er meget. Elektronik og vand er en superdårlig kombination, siger han. Derfor er bilforhandleren også trukket i arbejdstøjet for at få bilforhandleren og værkstedet oppe at køre igen. - Der er en kæmpe oprydning foran os. Varerne på de nederste hylder var sejlet væk, siger Søren Christiansen. Du kan se, hvordan Toyota-forhandleren stod under vand for få dage siden her: Lige nu frygter han mest, at mange af værkstedets maskiner skal skiftes ud, fordi de har været i kontakt med de store mængder vand. - Vi håber på at kunne komme i gang med at reparere lidt på nogle biler fra i morgen, og så øge det gradvist, når vi har fået liftene skiftet eller repareret, men jeg ved ikke, hvornår vi er helt i mål. Vi håber bare på, at det er så få af maskinerne, der skal skiftes ud. Men der er nok tale om mange penge, siger han. I Nibe er stadioninspektør Dan Heinig mere optimistisk. - Vi har heldigvis et godt samarbejde med vores hal. De har været behjælpelige med, at vi kan klæde om der. Vi har en masse kampe, der skal spilles i efteråret, og det får vi løst, siger han. Indtil videre har forsikringsselskaberne fået mere end tusind anmeldelser som følge af uvejret. Flere af selskaberne melder dog til DR, at størstedelen af skaderne handler mest om løsrevne tagsten, skader på biler eller flyvende trampoliner og fortelte.",Kraftigt blæsevejr fik tag til at flyve af fodboldklub i Nibe,Julie Würtz,2023-08-09 15:23:00+00:00,https://www.dr.dk/nyheder/indland/stormvejr-fik-tag-til-flyve-af-fodboldklub-i-nibe,Samfund,622,day,35.776163033492026,0,1,0,38.27272727272727
"Opdatering: Overskriften er ændret, da den tidligere kunne misforståes. Lige nu døjer store dele af det sydlige Europa, men også USA og Kina med skyhøje temperaturer. Faktisk blev den varmeste dag nogensinde på kloden målt i begyndelsen af måneden. I Sydkorea har de samtidig oplevet voldsomme regnmængder og oversvømmelser som følge heraf, mens tørken i Uruguay har betydet, at de må blande brakvand i drikkevandet. Men man kan spørge sig selv, om det aktuelle billede er udtryk for globale klimaforandringer, eller om der blot er tale om naturlig variation i vejret – eller måske begge dele. Spørger man Sebastian Mernild, der er professor i klimaforandringer og en af de danske hovedforfattere bag forårets klimarapport fra FN, så kan man endnu ikke helt firkantet sige, at de ekstreme vejrforhold, vi ser i verden lige nu, er resultat af klimaforandringerne. - Man skal være meget påpasselig med hurtigt at udpege den enkelte, specifikke hændelse hen imod global opvarmning, siger Sebastian Mernild. - Det kræver, at vi laver en masse beregninger og statistik på det, før man kan sige det. Men FN's klimapanel, IPCC, siger ganske klart i deres vurdering fra marts i år, at det ""utvetydigt er menneskelig indflydelse, der har opvarmet klimasystemet"". Siden 1850, omkring industrialiseringen, er den globale middeltemperatur steget. Det er især gået hurtigt siden midten af det tyvende århundrede, men siden 1850 har vi set en temperaturstigning på 1,2 grader, siger Sebastian Mernild. - Den næsthurtigste stigning på én grad er cirka 9-10.000 år siden, hvor temperaturen steg én grad på 1200 år, siger han. - Vi ser et klimasystem i hastig forandring. Man skal dog være opmærksom på, at der er naturlig variation i vejret fra år til år. Derfor skal man passe på med at sammenligne én sommer med det lange træk, fordi et klimasystem er komplekst, som Sebastian Mernild beskriver det. Med den varme temperatur kommer også mere ekstremt vejr ifølge FN's klimapanel. De skrev i deres rapport i 2021, at ""nogle af de seneste ekstreme hedebølger, der er observeret i løbet af det seneste årti, ville have været ekstremt usandsynlige uden menneskelig påvirkning af klimasystemet"". - Der er ingen tvivl om, at fordi det hele varmer op, så ser vi de her højere temperaturer, og vi ser det her mere ekstreme vejr, end vi for eksempel har gjort for 50 år siden, siger Sebastian Mernild. Han peger på, at FN’s klimapanel har påvist, at hver eneste gang temperaturen stiger en halv grad, så er der også en statistisk signigfikant stigning i naturekstremer såsom kraftigt nedbør og alvorlig tørke. - Det er jo netop i et varmere klima, at vi ser flere klimaekstremer. Både når det kommer til ekstremt høje temperaturer, tørke, kraftigt nedbør (som følge af højere fordampning, red.) og oversvømmelser, siger han. Derfor kan man også tale om, at det kan være en afledt effekt af klimaforandringerne, at vi blandt andet i år og sidste år ser store naturbrande rasere kloden. For eksempel i Canada, der har kæmpet med naturbrande i månedsvis. Indtil videre er et område på størrelse med Portugal ramt. Og i Grækenland har naturbrande så sent som i går betydet, at personer flere steder nær hovedstaden Athen har måttet lade sig evakuere. I Sydkorea har oversvømmelser betydet, at mindst 40 mennesker er omkommet på tværs af landet. Spørger man Sebastian Mernild, så bevæger verden sig også i en retning, hvor vi skal forvente mere ekstrem tørke eller nedbør. Eksperten mener, at det derfor kan være væsentligt at tilpasse sig de mere ekstreme forhold i fremtiden, men det overordnede råd er klart. - For det første bør vi reducere vores drivhusgasser i atmosfæren. Vi ved, at det utvetydigt er os, der har påvirket klimasystemet hen i den retning, vi ser nu, siger han.",Ekspert om det voldsomme vejr: 'Klimaforandringer har gjort det hele mere ekstremt',Mathias Oldager,2023-07-18 17:06:00+00:00,https://www.dr.dk/nyheder/viden/klima/klimaforandringer-eller-bare-en-varm-sommer-ekspert-vil-ikke-slaa-det,Politik,622,evening,44.375,1,0,0,45.333333333333336
"Det er ikke kun blandt de lønmodtagere, som landets fagforeninger skal beskytte, at der kan være problemer med mobning og krænkelser. I dag kan DR Nyheder fortælle, hvordan ansatte i fagforeningen Hærens Konstabel- og Korporalforening (HKKF) selv udsættes for overfusninger og krænkelser om seksualitet i en så alvorlig grad, at foreningen nu har fået et påbud af Arbejdstilsynet. Her kan du se, hvor mange der oplever mobning på arbejdspladsen i din branche. Men hvorfor kan det være svært at sige fra, og hvad kan man selv gøre for at komme mobning på jobbet til livs? DR har spurgt to eksperter til råds. Få deres svar her. Har du kendskab til mobning, chikane eller krænkelser på jobbet? Skriv til ahec@dr.dk eller krypteret til tipdr@proton.me Ifølge seniorforsker Jesper Kristiansen fra Det Nationale Forskningscenter for Arbejdsmiljø (NFA) så er der flere ting, der kan være med til at udløse mobning på jobbet. Uløste konflikter, stort arbejdspres, dårlig ledelse og kultur kan være nogle af problemstillingerne, fortæller han. - Der er nogle arbejdspladser, hvor man har set, at der er traditioner, kulturer og indvielsesritualer, som er indgroet i organisationen, siger han. Tilbageholdelse af nødvendig information Sårende bemærkninger Usaglig fratagelse eller reduktion af ansvar og arbejdsopgaver Bagtalelse eller udelukkelse fra det sociale og faglige fællesskab Fysiske overgreb eller trusler herom Kilde: Arbejdstilsynet Som offer eller som vidne til mobning kan det være meget svært at sige fra over for chikane på jobbet, og det er der en god forklaring på. Mange har nemlig oplevelsen af at stå helt alene, og så kan man let komme i tvivl om, om det bare er én selv, der tager tingene for nært, forklarer psykolog Lars Peter Andersen fra Regionshospitalet Gødstrup. - Det er jo også grænseoverskridende, hvis jeg oplever, at du siger et eller andet til mig, og så skal jeg sige til dig, at det oplevede jeg faktisk som grænseoverskridende. - Det kan også være en leder eller overordnet, som udfører de her handlinger, og hvad kan det så have af konsekvenser for mig, hvis jeg italesætter det, siger han. Netop fordi det kan være svært at håndtere på egen hånd, så er første skridt derfor altid at fortælle om sine oplevelser til en, man stoler på. Det kan eksempelvis være en arbejdsmiljø- eller tillidsrepræsentant, forklarer Lars Peter Andersen. - Man skal ikke gå med det alene, men række ud efter dem, som kan være omkring det. De tillidsvalgte har jo mulighed for at løfte det op på et højere niveau. Det kan de starte med at gøre anonymt, siger han. Uønskede berøringer Uønskede verbale opfordringer til seksuelt samkvem Sjofle vittigheder Uvedkommende forespørgsler om seksuelle emner Kilde: Arbejdstilsynet Som vidne til mobning og krænkelser er det ifølge Lars Peter Andersen vigtigt, at du støtter og taler med dem, det går ud over. Og selvom det kan være en stor mundfuld, så er det ifølge Jesper Kristiansen faktisk også lige så vigtigt, at du siger fra over for dem, der chikanerer. - Man skal huske på, at de ikke altid er klar over, at de måske selv har krænket eller mobbet. Dér kan det være en hjælp at blive gjort opmærksom på, at man ikke synes, det er i orden, siger han. Begge er dog enige om, at det vigtigste våben på den lange bane er, at arbejdspladsen i fællesskab laver en politik eller et kodeks for adfærd. På den måde kender alle spillereglerne, lyder forklaringen. Men oplever du nu og her alvorlige problemer for dig selv eller for kolleger, som har stået på i lang tid, kan du også række ud til Arbejdstilsynet, forklarer Jesper Kristiansen. - Dem har man jo altid lov at henvende sig til. Men jeg vil foreslå, at man går igennem sin arbejdsmiljøorganisation først, siger han.","Mobbet på jobbet? Se, hvor udsat dit arbejde er",Alexander Hecklen,2023-08-10 16:32:00+00:00,https://www.dr.dk/nyheder/penge/mobbet-paa-jobbet-se-hvor-udsat-dit-arbejde-er,Business,623,evening,43.405314009661836,1,0,0,15.61111111111111
"Forestil dig, hvordan du og din krop har det klokken 3 om natten. Forestil dig så at udøve en fysisk kraftpræstation i den tilstand. Nej, vel? Godnat. Det var ikke desto mindre virkeligheden for den kasakhiske tennisstjerne Elena Rybakina under årets udgave af WTA 1000-turneringen Canadian Open i Montreal i weekenden. For her var afviklingen af turneringen, grundet lange perioder med regn, nemlig så presset, at Rybakinas kvartfinale mod Daria Kasatkina først begyndte klokken 23.27 fredag aften. Og da opgøret blev lidt af en maraton-dyst på tre timer og 27 minutter, så var klokken næsten 3 om natten, før spillerne kunne gå fra banen igen. Og dén form for afvikling af en tennisturnering kan Elena Rybakina, der ""aldrig før har spillet så sent"", absolut ikke forstå. Efterfølgende har hun derfor valgt at kritisere WTA, der er kvindernes internationale tennisforbund, for dets turneringsafvikling helt generelt. - Jeg føler mig ødelagt af planlægningen og hele situationen. Jeg er ikke ret glad for det hele, men det er, hvad det er, siger Elena Rybakina ifølge nyhedsbureauet Reuters. - Forhåbentlig er det sidste gang, det sker, for det hele har været ret uprofessionelt. Ikke bare fra turneringens side, men mest af alt fra WTA's side. Ledelsen har været ret svag i den her sag, men det er forhåbentlig noget, der vil ændre sig. For i år har der været mange situationer, som jeg ikke rigtig kan forstå. Den drilske regn fortsatte og gjorde afviklingen af turneringen endnu mere kaotisk. For Elena Rybakina, der vandt kvartifnalen, måtte på grund af regnudsættelser hele lørdag vente med at spille sin semifinale mod russiske Liudmila Samsonova til søndag. På finaledagen. Samsonova trak sig sejrrigt ud af semifinalen og fik fornøjelsen af at spille finale - blot to timer efter semifnalen. Den tabte Samsonova med at brag til amerikanske Jessica Pegula med 1-6 og 0-6 på bare 50 minutter. Et billede på en sort weekend for tennissporten, hvis man spørger Michael Mortensen, der er tennisekspert hos Discovery. - Det er ynkeligt. Det er synd for begge spillere, at en finale skal afgøres på den måde. Det hører ingen steder hjemme. Jeg kan godt forstå, at spillerne er forargede. Det er beskæmmende. - Jeg synes, det sker ret tit, at man stiller spillerne overfor nogle umenneskelige krav både mentalt og fysisk, siger han. Og weekendens forløb i Canada er ikke bare en kuriositet. Ikke bare et absurd tilfælde, der kan negligeres. I hvert fald ikke, hvis man spørger Michael Mortensen. For ifølge tenniseksperten, der selv som aktiv tennisspiller i sin tid har prøvet at spille i nattetimerne som følge af dårlig planlægning, er weekendens ""skamplet"" blot endnu et eksempel i rækken på dårlig turneringsafvikling, der skader spillerne og de sportslige grundvilkår. - Vi ser ofte, at kampene begynder alt, alt for sent. Og det gør bare, at nogle spillere kommer alt for sent i seng, og dermed bliver vilkårene for spillerne meget differentierede, siger Michael Mortensen. - Turneringerne skal blive meget bedre til at lægge et program, hvor det ikke kan ske, at nogle kampe først begynder omkring midnat. Det er ikke sportsligt fair, og det er ikke befordrende for tennissporten som sådan. Også den strabadserende søndag, der bød på både semifinale og finale for Liudmila Samsonova, skuffer tenniseksperten. Men der er jo en grund til, at turneringerne og WTA gør, som de gør. For hvad kan de gøre, når vejrguderne driller dag efter dag? - Man kan jo bare bruge en ekstra dag og spille finalen om mandagen, siger Michael Mortensen. - Det er topidrætsudøvere, man gør til skamme ved at bede dem spille med to timers mellemrum. Det er så urimeligt. Der skal man prioritere at tage en ekstra dag i brug, så man får en hæderlig afslutning på en prestigefyldt turnering.",Stor kvartfinale blev afviklet midt om natten: 'Det er ynkeligt',Jonas Sauermilch,2023-08-14 18:28:00+00:00,https://www.dr.dk/sporten/tennis/stor-kvartfinale-blev-afviklet-midt-om-natten-det-er-ynkeligt,Sport,624,evening,38.274388645470545,1,0,0,40.0
"Hvis du den seneste måned har gået rundt med en følelse af, at det danske sommervejr i særdeleshed var elendigt og vådt, så har du fornemmet helt rigtigt. Juli anno 2023 har nemlig slået den hidtidige rekord for nedbør fra 1931. Med hele 140,8 millimeter blev den mere end 90-årige rekord, der lyder på 140 millimeter lige præcis slået, fortæller DR’s vejrvært Thomas Mørk. - Vejret i juli står i skarp kontrast til juni, som endte med at blive meget, meget tør og solrig, siger han. Og som om det ikke skulle være nok, så har temperaturen også været under gennemsnittet. - Det har været én grad under normalen, hvis vi kigger på hele landet i snit for hele måneden. Så det har både været småkøligt og vådt. Desuden har juli i år kun budt på fem rigtige sommerdage, der af DMI defineres som dage, hvor temperaturen når over 25 grader. - Det er bestemt også under normalen for en juli måned. Det er normalt meget mere sommerligt, hvis man kigger tilbage over de seneste år, end det vi har oplevet i år, siger Thomas Mørk. Tallene herunder stammer fra DMI og viser, hvordan vejret normaltvis har været i Danmark i perioden 1991-2020. Tallene kaldes også for klimanormal: Hvis din definition af godt dansk sommervejr rimer på solskin og højere temperaturer, end juli har budt på, så skal du måske kigge frem mod august, fortæller DR’s vejrvært. For kigger man med lidt forsigtighed på de lange prognoser, begynder de at fortælle om lidt tørrere vejr og temperaturer, som er tættere på normalen for august. Men det kommer formentligt hverken til at ske i den første eller anden uge af måneden, lyder det fra Thomas Mørk. - Uden at jeg på nogen måde vil love flot sensommervejr, så ser det ud til, at vi godt kunne få mindre regn, måske lidt mere sol og temperaturer, som kunne være en anelse højere. - Men detaljerne tør jeg slet ikke komme ind på endnu, siger han. Kigger man på det danske vejr de seneste år, er juli normalt en tørrere måned end august. Men sådan ser det altså ikke ud til at blive i år. - I august begynder vi ellers normalt at få de lidt kraftigere skybrud, der dukker op i sensommeren. Men også sådan bliver det nok heller ikke i år. Så vi får altså lidt det modsatte af en normal sommer. Både dette års udgave af juni og juli giver en forsmag på, hvordan fremtidens sommervejr kan blive i Danmark, forklarer Thomas Mørk. Allerede nu kan man nemlig se, at vejrsystemer med øget hyppighed låser sig fast over bestemte områder og giver det samme vejr i en længere periode. Mens vi i juni herhjemme var låst under et højtryk, der gav sol, tørvejr og varme, var vi i juli låst fast under et lavtryk, som gav skyer, regn og til tider blæst. - Der er noget, der tyder på, at vi fremover kommer til at se den samme vejrtype i længere tid. Det er noget, vi allerede begynder at observere, og der er også indikationer af det i prognoserne for fremtidens klima, siger Thomas Mørk. - I bund og grund var det egentlig det samme, der skete i juni og juli i år. Vi lå bare forskelligt i forhold til de fastlåste vejrsystemer. Forklaringen er den samme, som der bliver peget på andre steder i verden, som oplever forandringer i vejret i disse år. - Det er klimaforandringerne, der er i spil, forklarer Thomas Mørk. - Når vi får de fastlåste vejrsystemer, så betyder det også gerne, at det ekstreme vejr i systemerne bliver endnu mere ekstremt. Så tørke og varme bliver pludseligt mere udtalt, mens bygeaktivitet og skybrud også kan blive mere ekstremt.","Mens juli blev rekordvåd, åbner prognoserne måske op for en smule bedre august-vejr",Rasmus Jungersen,2023-08-01 16:09:00+00:00,https://www.dr.dk/nyheder/vejret/mens-juli-blev-rekordvaad-aabner-prognoserne-maaske-op-en-smule-bedre-august-vejr,Vejret,624,evening,37.76055129240711,1,0,0,28.285714285714285
"Det skulle egentligt have været afslutningen på strejken, da regeringen den 27. august afsluttede den historisk lange sygeplejerskekonflikt med et indgreb. Alligevel har flere sygeplejersker de seneste dage nedlagt deres arbejde i kortere perioder på flere hospitaler landet over. Og nu har sygeplejerskernes arbejdsgiver i Danske Regioner så taget konsekvensen. De oplyser, at de i dag har indgivet et klageskrift til Arbejdsretten. Flere steder i over hele landet har sygeplejersker valgt at nedlægge arbejdet i en time. Det drejer sig blandt andet om Rigshospitalet, Aalborg Universitetshospital, Aarhus Universitetshospital, de kommunalt ansatte i Aarhus og sygeplejersker i Roskilde og Horsens. I et skriftligt citat skriver Danske Regioner: - Sagen er indgivet til Arbejdsretten med påstand om, at de sygeplejersker, der deltager i arbejdsnedlæggelserne, genoptager arbejdet og holder dette normaliseret. Der er endvidere indgivet påstand om, at de sygeplejersker, der har deltaget, betaler en bod. Danske Regioner vil i retten have Dansk Sygeplejeråd til at erkende, at arbejdsnedlæggelserne er overenskomststridige, og at de skal pålægge medlemmer at genoptage arbejdet. Mødet i Arbejdsretten finder sted allerede i morgen. Et af de steder, hvor særligt mange har nedlagt arbejdet, er på Rigshospitalet i København. Her har op mod 100 sygeplejersker nedlagt arbejdet i en time i flere dage. - Selvom der har været et regeringsindgreb, så ændrer det ikke på problemet. Vi mangler stadig flere kolleger, og vi har stadig ikke ordentlige vilkår, fortæller Luca Pristed. Han udtaler sig på vegne af de sygeplejersker, som har nedlagt arbejdet på Rigshospitalet. Det er ifølge Luca Pristed sygeplejerskerne selv, der har arrangeret arbejdsnedlæggelserne, og ikke Dansk Sygeplejeråd. - Dansk Sygeplejeråd har været her hver dag og sagt, at vi skal genoptage arbejde, forsikrer Luca Pristed. Efter regeringen afsluttede strejken med et indgreb er der såkaldt fredspligt, hvilket gør arbejdsnedlæggelserne ulovlige. Under fredspligt må man ikke varsle konflikt på baggrund af den overenskomst, som blev vedtaget af et flertal i Folketinget. Derfor er det heller ikke en overraskelse for Luca Pristed, at sagen nu ender i Arbejdsretten. - Det havde vi jo nok forventet, fortæller han. Nu risikerer Luca Pristed sammen med de kollegaer, som har nedlagt arbejdet, at betale bod for at nedlægge arbejde. Det skræmmer dog ikke Luca Pristed. - Vi vidste godt, at der er en chance for, at vi får en bøde for det. Det er en bøde, vi er villig til at tage. Ifølge Dansk Sygeplejeråd kan de aktionerende sygeplejersker allerede nu trækkes i løn og derudover pålægges en bod på 56 kroner i timen. Bliver der truffet en afgørelse mod sygeplejerskerne i arbejdsretten, kan Arbejdsretten give et pålæg og hermed forhøje boden til 86 kroner i timen. Formand for Dansk Sygeplejeråd Grete Christensen tager afstand fra arbejdsnedlæggelserne. Hun opfordrer dog samtidigt arbejdsgiverne i Danske Regioner til at lytte til ""den vrede og frustration, som det er udtryk for"". - Det er vrede og frustration over lovindgrebet. Jeg opfordrer meget til at man på arbejdspladserne tager dialogen med hinanden, og finder ud af, hvordan man finder hinanden igen. Det er noget, der skal normaliseres igen efter konflikten, og jeg ser andre steder, hvor man har givet lov til at afholde faglige møder, og det kan måske være med til at skabe noget ro og forståelse, siger Grete Christensen. Knap ti procent af landets sygeplejersker nåede at strejke i 10 uger. En historisk lang strejke. Under strejken er flere end 60.000 behandlinger og operationer blevet udskudt. På trods af en lang strejke endte det med et regeringsindgreb, som gjorde den mæglingsskitse, som sygeplejerskernes fagforening DSR havde forhandlet på plads med arbejdsgivere i kommuner og regioner, til lov. Den indeholder en lønstigning på 5,02 procent over tre år. Derudover skal der nedsættes en lønkomite, som skal kigge på lønningerne på det offentlige arbejdsmarked. Opdateret med kommentar fra Grete Christensen.","Danske Regioner hiver sygeplejersker i Arbejdsretten: 'Det er en bøde, vi er villige til at tage'",Mikkel Jensen,2021-09-08 11:54:00+00:00,https://www.dr.dk/nyheder/penge/danske-regioner-hiver-sygeplejersker-i-arbejdsretten-det-er-en-boede-vi-er-villige-til,Business,625,day,46.225246455363106,1,0,0,41.0
"Juli blev den vådeste måned herhjemme nogensinde, mens august ikke er startet meget anderledes. Dagen i dag kommer også til at byde på stormende vejr og mere nedbør. Spørger man Eigil Kaas, der er professor ved Københavns Universitet og klimaforsker ved DMI, så er det mere af det, vi skal forberede os på i fremtiden som følge af klimaforandringerne. Han peger nemlig på, at temperaturen stiger på verdensplan, og en mere varm verden sætter gang i en motor, der driver mange vejrsystemer. - Når atmosfæren bliver varmere, så kan den indeholde mere af den luftart, vi kalder vanddamp. Det er en helt usynlig luftart, som vi har overalt, men der er typisk mere af den, når det er meget varmt, siger han. - Når der er meget mere vanddamp, så bliver nedbøren kraftigere. Det mest interessante er, at det er en selvforstærkende proces, fordi jo varmere der bliver, jo mere vanddamp er der i luften. Og når vanddamp kondenserer til skydråber og nedbør, så bliver der afsat en masse varme op i atmosfæren. Den varme er med til at fremdrive stormende vejr, kraftigt tordenvejr og forstærker det lavtryk, som Danmark har over sig netop nu, forklarer forskeren. Senest har voldsomt nedbør haft store konsekvenser for Slovenien, der er blevet ramt af de værste oversvømmelser nogensinde registeret i landets historie og kostet en række mennesker livet. Det aktuelle vejr skal også ses som et resultat af det vejrsystem, der har taget turen sydfra. - Det, vi ser i Danmark og i Nordeuropa, er, at den varme luft har bevæget sig helt op til Finland. Øst for os har vi haft meget varm luft, mens det samtidig har været moderat eller køligt vest for os. - Det er simpelthen det, der er med til at udvikle det kraftige lavtryk, som vi ser nu. Voldsomt vejr er ikke usædvanligt, og stederne, der bliver hårdt ramt, skifter også. Tæt på vores breddegrader har også Italien stået for skud i år, og så sent som i 2021 oplevede Tyskland og Belgien kraftige oversvømmelser, hvor hundredvis mistede livet. Sydeuropa har både i år og sidste år oplevet ekstrem tørke. Der har altid været vejrekstremer med nye rekorder i både nedbør, temperaturer og vinde helt tilbage ""fra arilds tid"", som professoren selv beskriver det. - Men det, vi regner på nu, viser, at det bliver mere variabelt i fremtiden, siger han. - Det vil sige, at sandsynligheden for at slå rekorder, den stiger. Og det er de rekorder, vi er bekymrede for. De har meget store konsekvenser, som vi har set, for eksempel ved den ekstreme tørke sidste år i Sydeuropa og de hedebølger, der var i år. Professoren siger også, at han godt kan forstå, at man kan have en følelse af, at ""sådan har det altid været"". - Men sagen er bare, at statistisk set bevæger vi os ind i noget, der går i en mere vild retning, siger han. - Somrene bliver mere forskellige, og vi vil se somre, der er endnu mere tørre end de tørreste, vi har haft tidligere. Herhjemme kommer vi heller ikke til at gå fri, hvis man kigger på de scenarier, der ligger fra klimamodelberegninger i FN's klimpanels (IPCC's) rapporter, slår Eigil Kaas fast. Somrene bliver mere omskiftelige. - Én sommer bliver meget tør, den næste bliver relativt våd. Den, der er meget tør, vil også ofte være meget varm, og den, der så er mere våd, vil ofte være relativt kølig, siger han. - Man ser simpelthen skift fra sommer til sommer - og faktisk også hen over den enkelte sommer - der bliver større. Det modsatte forventer man om vinteren, der bliver mere ens. Han peger dog på, at der ikke er noget, der tyder på, at stormene bliver mere kraftige i fremtiden.",Det vilde vejr fortsætter i dag: Fremtiden kommer til at byde på mere ekstremt vejr,Mathias Oldager,2023-08-08 10:08:00+00:00,https://www.dr.dk/nyheder/vejret/det-vilde-vejr-fortsaetter-i-dag-fremtiden-kommer-til-byde-paa-mere-ekstremt-vejr,Vejret,626,day,39.28354978354979,1,0,0,35.0
"OPDATERET: Efter denne artikel udkom, er DR Nyheder blevet gjort opmærksom på, at ordningen i Østrig er sat på pause på grund af mistanke om svindel. Ordningen forventes genoptaget til september. Vi skrotter for meget og reparerer for lidt. Det er flere eksperters konklusion på nye tal, der viser, at vores udgifter til reparation af elektronik, tøj og lignende er mere end halveret på 20 år. En grim historie for klimaet. For jo mere, der smides ud, jo mere skal der produceres nyt. Det tærer på jordens ressourcer og udleder klimaskadelige gasser. Men det er ikke kun et dansk problem. Også andre lande omkring os kæmper med, at for meget bliver skrottet. Og i en række af dem har man forsøgt sig med politiske løsninger på at få flere varer repareret og blive lidt mere grønne. DR Nyheder har her udvalgt tre eksempler på, hvordan andre lande går til problemet. Det er aldrig rart, når mobiltelefonens skærm flækker, eller når vaskemaskinen pludselig laver mærkelige lyde. Men i Østrig er noget af smerten blevet lindret med en ny ""reparationsbonus"". Med den i hånden kan man få staten til at dække halvdelen af regningen til reparation af elektronik og hårde hvidevarer. Et tilskud på op til 1500 kroner. Siden den blev indført sidste forår, har østrigerne gjort brug af det tilbud 650.000 gange. Oftest på mobiltelefoner samt opvaske- og kaffemaskiner. Regeringen i Wien kalder det en kæmpe succes og har sat ekstra penge af til ordningen, som er finansieret med godt en milliard kroner fra EU's coronafond. Foreløbige tal tyder på, at 90 procent af de apparater, der blev forsøgt fikset med hjælp fra støtteordningen, kunne repareres og få nyt liv. Dog løb ordningen denne sommer ind i problemer. Der er mistanke om svindel for op mod 30 millioner kroner. Nu er der sat pause på tilskuddene indtil 25. september, hvor ordningen efter planen skal genåbne med et nyt ""sikkerhedsnet"". Flere tyske delstater har indført en lignende støtte til reparation, og aktivister arbejder på at få den gjort landsdækkende i Tyskland. I Sverige er den almindelige moms på 25 procent - ligesom i Danmark. Men når det gælder reparationer af en række varer, er den skruet ned på cirka det halve: 12 procent. Det indførte de svenske politikere i 2016 for at opmuntre til at livsforlænge varer i stedet for at købe nyt. Rabatten gælder for eksempel hos cykelmekanikeren, når et fladt dæk skal lappes, kæden skal smøres, eller der skal nye klodser på bremserne. Og den skærer også lidt af prisen på reparation af tøj, sko, lædervarer, duge og sengetøj. En overgang var momsen på reparation endda helt nede på 6 procent, men den nuværende regering satte den tilbage op til 12 tidligere i år. I Sverige er der desuden et fradrag, der giver skatterabat på reparation af hårde hvidevarer som køleskabe og vaskemaskiner i hjemmet. I Frankrig er man gået en anden vej. I stedet for at gøre reparationer billigere, prøver man at gøre de mest ""reparérbare"" produkter mere attraktive. Nye produkter i en række kategorier skal nemlig tydeligt skilte med deres ""reparationsindeks"". Det er et mål for, hvor lette de er at fikse, hvis de går i stykker. Og hvor dyrt det er at købe reservedele. Varerne - blandt andet mobiltelefoner, computere, fjernsyn og græsslåmaskiner - får en karakter fra nul til ti. Jo højere tal, jo grønnere er skiltet. Det er producenten selv, der vurderer sit produkts ""reparérbarhed"" ud fra et sæt regler fra staten. Hvis de i en stikprøve bliver taget i at lyve sig grønne, vanker der bøder. I Belgien arbejder man på at indføre et lignende system. Franskmændene er desuden på vej med tilskud til reparation af tøj og sko. Det fortalte landets minister for bæredygtig omstilling, Bérangère Couillard, tidligere på sommeren.","For mange ting ryger ud og for få bliver fikset: Tre lande i Europa har fundet løsninger, der skal nedbringe spild",Klaus Buster Jensen,2023-08-02 14:00:00+00:00,https://www.dr.dk/nyheder/viden/klima/mange-ting-ryger-ud-og-faa-bliver-fikset-tre-lande-i-europa-har-fundet,Politik,627,day,40.585100203311065,1,0,0,30.523809523809526
"Snart kan en 41-årig mand fra København blive den mest magtfulde person i den danske fagbevægelse. I hvert fald hvis det står til manden selv. Han hedder Morten Skov Christiansen og er fungerende formand for Fagbevægelsens Hovedorganisation (FH). I går meldte han sig på banen som den første kandidat til formandsposten for FH's i alt 1,3 millioner medlemmer. Udmeldingen kommer 10 dage, efter at fagbevægelsen satte et foreløbigt punktum i skandalen om den forhenværende formand Lizette Risgaard. Her konkluderede en advokatundersøgelse, at det er bevist, at Lizette Risgaard i tre tilfælde havde berørt mænd, hvor det var uønsket. Og berøringerne var et intimt sted, hvorfor det måtte anses som berøringer med seksuelle undertoner. Risgaard har hele tiden holdt fast i, at hun ikke har haft til hensigt at krænke nogen. Det er med det bagtæppe, at Morten Skov Christiansen på en ekstraordinær kongres 7. september går efter at blive valgt som formand. Et bagtæppe, hvor også Morten Skov Christiansens og den øvrige ledelse i FH's rolle blev kulegravet. I advokatundersøgelsen kom det frem, at den fungerende formand kendte til én sag om påståede krænkelser begået af Lizette Risgaard, men at han selv og den øvrige ledelse havde handlet på den 'viden, de har haft'. - Jeg har været meget tydelig på, at jeg har kendt til én episode. Den har jeg handlet på, og det er også det samme, som advokatundersøgelsen kommer frem til, siger Morten Skov Christiansen og fortsætter: - Dermed ikke sagt, at det har været ok, det der er sket. Der er stor grund til at evaluere processen, vi har været igennem, der har været meget uskøn. Der er stadig tid til, at andre kandidater kan melde sig til at gå efter formandsposten, men hvis det ikke sker, så bliver Morten Skov Christiansen valgt som formand for de kommende fire år. Listen over udfordringer og visioner er lang for den måske kommende formand. Han kan dog ikke komme uden om, at sagen om Lizette Risgaard stadig kaster mørke skygger over fagbevægelsen. Så det skal der tages hånd om, forsikrer den 41-årige formandskandidat. - I fagbevægelsen skal vi gå allerforrest i at skabe en tryg kultur, og derfor handler det også om, at vi i fremtiden bliver meget tydeligere på, at alle, der kommer til vores arrangementer, kender vores adfærdskodeks. - Hvis der skulle ske episoder, som folk oplever som upassende, grænseoverskridende eller krænkende, så skal de håndteres bedre end hidtil, siger Morten Skov Christiansen. Der er dog også andre presserende udfordringer, som Morten Skov Christiansen vil sætte fokus på i fagbevægelsen. For lige nu siver medlemmerne af FH's organisationer langsomt væk. Derfor er det centralt, at man får fat i de unge, som træder ind på arbejdsmarkedet, men også den gruppe, som han selv tilhører. - Jeg tror, at det bliver rigtig vigtigt for den kommende formand for FH og FH som samlet organisation, at vi får skabt en stærkere alliance til min generation og sikrer, at de også er med på rejsen, siger han. Derudover er der også en række konkrete udfordringer, som vi står overfor i vores samfund, lyder det fra Morten Skov Christiansen. - Det er både at sikre kvalificeret arbejdskraft, vores velfærd og så skal vi prioritere arbejdsmiljø endnu højere, fordi vi kan se så mange kolleger blive nedslidte, siger formandskandidaten. - Og så er vi mange, der kan se, at klimaet forandrer sig hurtigere end forventet. Det er alle dagsordner, hvor det er afgørende, at fagbevægelsen bidrager og tager ansvar, siger han. Endnu har ingen officielt meldt ud, at de bakker op om Morten Skov Christiansen som ny FH-formand. Men både BUPL's formand, Elisa Rimpler, og HK's Anja C. Jensen roser formandskandidaten. Det kan du læse mere om herunder, hvor du også kan se, hvilke fagbosser der ikke ønsker at kommentere kandidaturet.","Morten Skov vil være FH-formand og lover, at krænkelser nu bliver håndteret bedre",Emil Søndergård Ingvorsen,2023-08-14 11:43:00+00:00,https://www.dr.dk/nyheder/penge/morten-skov-vil-vaere-fh-formand-og-lover-kraenkelser-nu-bliver-haandteret-bedre,Business,630,day,41.303413885692365,1,0,0,35.42857142857143
"De fleste bryder sig ikke om blodtørstige myg, der summer om ørerne og stikker overalt på kroppen. Men for nogle mennesker er myggene mere irriterende end for andre. De bliver nemlig oftere stukket - og det er ikke helt tilfældigt. - Der er helt klart noget om snakken. Der er bare nogle, som virker til at tiltrække flere myg end andre. Og det er der forskellige årsager til, siger Lars Brøndum, der er biolog ved Naturhistorisk Museum i Aarhus. Måske vil du kalde det for ’first world problems’ eller ’i-landsproblemer’. Men på DR Viden er intet for småt til at blive undersøgt. Heller ikke det helt banale. For hvad er det, der gør, at du ikke kan vælge film på Netflix? Hvorfor går mobilen ud, selvom der står 20 procent batteri tilbage, og hvorfor er der nogle rum i huset, der har et elendigt WiFi-signal? Det er spørgsmål som disse, vi forsøger at finde svar på i denne artikelserie.Se mange flere i-landsproblemer her. Han understreger, at nogle af årsagerne stadig bliver diskuteret rent videnskabeligt. Det er ikke alle myggearter, der stikker. Og blandt dem der gør, er det kun hunmyggene, du kan blive ramt af. De har nemlig brug for blod for at få energi til at udvikle æg. Når hunmyggene bliver tiltrukket af mennesker, skyldes det først og fremmest, at vi udånder CO2. Og der er forskel på, hvor meget CO2 mennesker udånder. - Myggene bruger den CO2, der er i udåndingsluften, til at navigere efter og finde frem til store pattedyr som for eksempel mennesker, siger Lars Brøndum. - Og jo større du er, desto mere CO2 udånder du. Og det kan muligvis betyde, at store mennesker er mere tilbøjelige til at tiltrække myg, fortsætter han. De blodtørstige insekter tiltrækkes også af varme. Derfor kan det have betydning, hvis du lige har cyklet eller dyrket sport. Det forklarer Thomas Pape, der forsker i insekter hos Statens Naturhistoriske Museum. - Nogle mennesker har et lidt større stofskifte - eller et generelt højere aktivitetsniveau - og myggene kan registrere varmen. Det sker dog på relativt kort afstand, siger han - En lidt varmere hud vil også afgive flere kropslugte, fortsætter Thomas Pape. Og kropslugten kan også være en af grundene til, at myggene bliver gladere for bestemte mennesker, siger biolog Lars Brøndum: - Under sport og anden hårdt fysisk arbejde opbygges der mælkesyre i kroppen. Og det har vist sig, at den her mælkesyre, som blandt andet udskilles gennem sved i huden, også virker tiltrækkende over for myg. Kropslugte er også afgjort af bakterier, der sidder på huden. Her viser en undersøgelse fra Holland, at jo flere forskellige bakterier, du har på huden, desto mindre attraktiv er du overfor myg. Forskere i Japan har tidligere undersøgt sammenhængen mellem blodtyper og risikoen for at blive stukket af myg. I alt testede forskerne 64 mennesker med forskellige typer blod. De fandt frem til, at folk med blodtype 0 tiltrækker flere myg end folk med blodtype B, AB og A. Forskellen var især stor, når blodtype 0 blev sammenlignet med blodtype A. - Så det tyder på, at blodtypen har noget at sige. Men her er det igen vigtigt at understrege, at det stadig kræver mere forskning, siger biolog Lars Brøndum. Der findes mange forskellige husråd, når det handler om at undgå de kløende stik fra blodsugerne. Men det bedste råd er, ifølge Lars Brøndum, at holde huden dækket til. - Hvis myggene ikke kan komme til huden, så kan de jo af gode grunde ikke stikke. Så tag en tynd langærmet trøje på, som gerne slutter tæt imod håndledende, siger han. - Og ellers så bør du overveje, hvilke omgivelser du er i. Er du steder, hvor der er meget fugtigt og vindstille, så vil der naturligt være flere myg, fortsætter han.",Er du et myggemåltid? Derfor får du flere stik end dine venner,Allan Nisgaard,2018-08-12 07:57:00+00:00,https://www.dr.dk/nyheder/viden/kroppen/er-du-et-myggemaaltid-derfor-faar-du-flere-stik-end-dine-venner,Videnskab,630,morning,37.13392656845883,1,0,0,14.333333333333334
"Der var engang, hvor SF og Socialdemokratiet - Pia Olsen Dyhr og Mette Frederiksen - kørte et tæt parløb og var enige om det meste. Det er ikke særlig længe siden. Men det var før valget og før SVM-regeringen. I dag har piben fået en anden lyd. For nu går folkesocialisterne hårdt til Mette Frederiksens regering, særligt når det gælder klimapolitikken. Det blev tydeligt på SF's sommergruppemøde i dag. - Det er usandsynligt småt med, hvad den her regering har sat i værk af klimatiltag. - Vi har et landbrug, der snart står for halvdelen af vores udledninger, og en regering der tilsyneladende er allergisk overfor at tage livtag med det problem. Er det en ansvarlig regering? Nej, lød det fra Pia Olsen Dyhr på et pressemøde inden gruppemødet. Noget utraditionelt foregik selve pressemødet midt på en mark. Men ikke nogen tilfældig mark. Det var selvsamme mark uden for Ringsted, som partilederne i en samlet rød blok under valgkampen sidste år stod på, da de præsenterede et fælles forslag om at sikre rent drikkevand ved at forbyde sprøjtegifte på et areal på op mod 200.000 hektar i nærheden af drikkevandsboringer. Men siden er der løbet meget vand gennem åen. Eller drikkevandsboringen om man vil. For efter valget valgte Mette Frederiksen og Socialdemokratiet at danne regering hen over midten med Venstre og Moderaterne i stedet for med rød blok. Og siden er der ikke sket nok for at beskytte drikkevandet, mener SF'erne. - Sådan er det gået med meget af den grønne politik, sagde Pia Olsen Dyhr. - Som de fleste børn ved, når de maler med vandfarve, så får man sjældent et særligt grønt resultat, når man blander rød og blå. Faktisk aldrig. Den her regering blev stiftet som et arbejdsfællesskab for at træffe de svære og nødvendige beslutninger. Men hvilken beslutning er større, sværere og mere nødvendig end indsatsen for klimaet? SF'erne har varslet, at det bliver et centralt krav for partiet under finanslovsforhandlingerne senere på året, at der skal gøres mere for at beskytte drikkevandet. Når det gælder klimapolitikken skal danskerne indstille sig på, at det ikke bliver gratis at opnå målet om at reducere CO2-udledningen med 70 procent inden 2030, lyder det fra Pia Olsen Dyhr. - Der er ting, der skal være dyrere, fordi det forurener. For eksempel det at flyve. Men vi skal betale for vores forurening. Tror du, at danskerne efter den her sommer med varmerekorder og regnrekorder er mere modne til hårdhændede indgreb? - Jeg tror, danskerne forventer, at vi politikere handler på klimaet. - Pointen er, at vi skal holde tempoet, for danskernes klimaaftryk er større end næsten hele verden, siger Pia Olsen Dyhr. Et andet spørgsmål meldte sig dog også på pressemødet. For SF sad længe med i regeringsforhandlingerne, inden den nye regering blev dannet i december måned. Partiet forlod dog i sidste ende forhandlingerne og valgte ikke at gå i regering. Men hvis SF var blevet i forhandlingerne og var gået med i regering, kunne partiet måske have påvirket klimapolitikken mere. Så havde det ikke været bedre at gå med i regeringen og ændre politikken derfra? - Klimaet og den grønne kamp har været en del af SF’s dna siden 1980’erne. Og når man laver et regeringsgrundlag, skal vi kunne genkende den grønne profil i det regeringsgrundlag. Det kunne vi ikke se, og derfor kunne vi ikke stå inde for den klimapolitik, regeringen ville føre. - Det var en af grundene til, at vi ikke kunne være der. Også hvis vi kunne have flyttet den lidt. Det ville vi nok kunne, men det ville ikke have været nok, lød svaret fra Pia Olsen Dyhr. Pressemødet blev holdt i forbindelse med SF's sommergruppemøde. Sådan et holder alle partierne typisk efter sommerferien, og de kommende uger følger flere partier trop med sommergruppemøder og pressemøder.",Pia Olsen Dyhr: Regeringen er allergisk overfor at gøre noget ved landbruget,Emil Eller,2023-08-14 16:45:00+00:00,https://www.dr.dk/nyheder/politik/sfere-langer-ud-efter-klima-indsatsen-er-det-en-ansvarlig-regering-nej,Politik,632,evening,34.47691197691198,1,0,0,45.333333333333336
"Mens uvejret Hans i den grad også har kunnet mærkes i Danmark, har vores nabolande - i særdeleshed Norge - været endnu hårdere ramt. Jordskred har tvunget folk væk fra deres hjem, huse er sejlet forbi, og landets mange floder er gået over deres bredder og har lagt store områder under vand. De store konsekvenser har nu også fået Norges statsminister, Jonas Gahr Støre, på banen. I dag har han besøgt nogle af de berørte områder og lover samtidig, at staten og de norske kommuner skal gøre mere for klimasikre landets byer og veje. - Det er helt åbenlyst. I det sydøstlige Norge har man historisk ikke bygget til denne mængde nedbør, men vi kan se frem til vildere og vådere vejr - også her. Så vi ved, at der må klimatilpasning til, og det vil ske, siger Jonas Gahr Støre fra Arbeiderpartiet til NRK. Og når vores nabolande er ramt så meget hårdere end os, skyldes det først og fremmest, at både Sverige og Norge har bjerge, mens vi i Danmark næsten skal anstrenge os for at finde en højderyg, forklarer Ole Mark, der er innovationschef ved Krüger, der arbejder med vandbehandling og er blandt Danmarks førende eksperter i klimatilpasning og oversvømmelser. - Norge og Sverige står i den situation, at de rammes af meget store regnmængder, der falder over lang tid, og så kommer det ned gennem bjergene, der fungerer som en tragt, og så går floderne over bredderne, og det gør situationen meget værre end i Danmark. - Hvis samme mængde regn ramte Amager, der er nærmest pandekageflad, så ville vi slet ikke se de problemer, siger Ole Mark. Ifølge Ole Mark står Norge med en rigtig stor opgave, når det kommer til at klimatilpasse og indrette sig til en virkelighed, hvor vejret vil blive mere ekstremt som følge af klimaforandringer. Han peger på, at Norges manglende EU-medlemskab kan have betydning for den situation, landet står i nu. - Norge er ikke medlem af EU, og de har ikke valgt at implementere EU's oversvømmelsesdirektiv. Så Norge har selv skullet tage initiativet til at klimatilpasse, og det har man så gjort, efterhånden som man er blevet ramt, siger han. I tråd med EU's oversvømmelsesdirektiv har Kystdirektoratet i Danmark udpeget 14 afgrænsede risikoområder, hvor en større oversvømmelse fra havet, fjorde eller vandløb må anses som sandsynlig. I Danmark skal kommuner med risikoområder ifølge loven udarbejde en risikostyringsplan med fokus på forebyggelse, sikring og beredskab i forbindelse med større oversvømmelser. Det vil blandt andet sige, at borgere, der bor i områderne, skal oplyses om oversvømmelsesrisikoen. Det kan også betyde, at kommunerne helt skal ophøre med at opføre nye bygninger (beboelse og/eller industrianlæg) i risikoområderne. Det er ikke kun Norges manglende EU-medlemskab, som Ole Mark peger på, der kan have betydning for, at landet lige nu kæmper med de store vandmasser. Han mener også, at de norske myndigheder og politikere ikke har igangsat de nødvendige klimatiltag hurtigt nok. - Hvis man kigger på de oversvømmelser, der var i København i 2011, så var vi faktisk derefter oppe i Norge for at snakke med dem om, at de kunne få samme oversvømmelser i Oslo. Men de var ikke interesserede, for de var ikke blevet ramt endnu, fortæller han. Ole Mark er sikker på, at nordmændene nu er fuldt bevidste om, hvad voldsomt vejr kan betyde for det bjergklædte land, men klimatilpasning tager tid, især i et stort land med mange afsidesliggende byer. - Fra man har erkendelse, og man begynder at lave oversvømmelseskortene, går der altså mange år. Er det konsekvenserne af det, vi ser nu? - Ja, det er det. Ting tager tid for dem i Norge. Men de arbejder hårdt på det. Men det tager tid, og de har rigtig mange floder, siger han. Flere tusinde nordmænd er blevet evakueret som følge af oversvømmelser og jordskred.","Norsk statsminister lover mere klimatilpasning - og der venter stor opgave, mener dansk ekspert",Jakob Slyngborg Trolle,2023-08-09 12:57:00+00:00,https://www.dr.dk/nyheder/udland/norsk-statsminister-lover-mere-klimatilpasning-og-der-venter-stor-opgave-mener-dansk,Udland,636,day,41.477073428420496,1,0,0,36.07692307692308
"Donald Trump tiltales i forbindelse med en sag om forsøg på manipulation af resultatet af præsidentvalget i 2020. Det viser retsdokumenter ifølge nyhedsbureauerne Reuters og AFP. Anklagerne i delstaten Georgia tiltaler den tidligere amerikanske præsident for at have forsøgt på ulovlig vis at omstøde valgresultatet i staten, beretter The Guardian. Ifølge det 98 sider lange anklageskrift, som kan læses her, er 18 andre personer også tiltalt i sagen – herunder tidligere Trump-topfolk som Rudy Giuliani, John Eastman og Mark Meadows. Sagen, der rejses i Georgia, er den fjerde straffesag mod Trump på fem måneder. - Den adskiller sig ved, at der også er mange andre tiltalte, men det gør den ikke mindre alvorlig for Trump, siger Philip Khokhar, DR's USA-korrespondent. I alt 19 personer er tiltalt i sagen fra Georgia. De er alle tiltalt for det, der i USA hedder racketeering. Den tiltale bruges sædvanligvis mod medlemmer af grupper for organiseret kriminalitet og kan straffes med op til 20 års fængsel. De tiltalte her: - Donald Trump, tidligere amerikansk præsident. - Rudy Giuliani, advokat for Trump. - Mark Meadows, stabschef i Det Hvide Hus i Trumps præsidentperiode. - John Eastman, advokat for Trump. - Kenneth Chesebro, advokat og Trump-støtte. - Jeffrey Clark, topembedsmand i Justitsministeriet. - Jenna Ellis, advokat for Trump-kampagnen. - Robert Cheeley, advokat, der promoverede påstande om valgsvindel. - Mike Roman, ansat i Trump-kampagnen. - David Shafer, formand for Republikanerne i Georgia og falsk valgmand. - Shawn Still, falsk republikansk valgmand. - Stephen Lee, pastor, der er blevet sat i forbindelse med intimidering af ansatte ved valget. - Harrison Floyd, leder af organisationen Black Voices for Trump. - Trevian Kutti, pressemedarbejder, der er blevet sat i forbindelse med intimidering af ansatte ved valget. - Sydney Powell, advokat for Trump-kampagnen. - Cathy Latham, falsk republikansk valgmand, der er blevet sat i forbindelse med et brud på valgsystemet i Coffee County i Georgia. - Scott Hall, er blevet sat i forbindelse med et brud på valgsystemet i Coffee County i Georgia. - Misty Hampton, tilsynsførende ved valget i Coffee County i Georgia. - Ray Smith, advokat for Trump-kampagnen. Kilde: CNN via Ritzau Trump-lejren har reageret på den seneste tiltale ved endnu engang at beskylde processen for at være politisk motiveret. - Præsident Trump vil kæmpe videre mod dette uhørte magtmisbrug, lyder det blandt andet i en udtalelse fra hans talsperson Karoline Leavitt ifølge The Guardian. Efter den seneste tiltale står ekspræsidenten nu over for i alt 91 tiltalepunkter i fire forskellige straffesager. Lidt før klokken seks i morges dansk tid holdt distriktsanklageren i Georgia, Fani Willis, et kort pressemøde. Her oplyste hun blandt andet, at de tiltalte har indtil klokken 12 fredag den 25. august til at melde sig. Hun sagde også, at hun vil foreslå, at retssagen går i gang inden for de næste seks måneder. I sidste ende er det dog dommeren, der afgør datoen, og i flere af de andre sager har ekspræsidentens advokater plæderet for at afholde retssagerne senere, end anklagerne lægger op til. Trump tabte Georgia til Joe Biden ved præsidentvalget i 2020 med lidt over 11.000 stemmer, men har flere gange insisteret på, at han vandt sydstaten. I starten af januar 2021, mens Trump stadig var præsident, ringede han til Georgias valgansvarlige, Brad Raffensperger, og forsøgte at overbevise ham om ""at finde 11.780 stemmer"". Det afviste den republikanske valgansvarlige. Uddraget af samtalen kan høres her: Det var kort efter offentliggørelsen af Donald Trumps opkald til Brad Raffensperger i starten af 2021, at distriktsanklageren Fani Willis startede sin efterforskning. Undervejs er det dog kommet frem, at Willis er interesseret i meget andet end blot telefonopkaldet, og man har undersøgt en række andre forhold, såsom sammensværgelse og svindel, påpeger nyhedsbureauet AP. Distriktsanklageren har været meget interesseret i en gruppe bestående af 16 falske republikanske valgmænd, lyder det fra Kate Brumback, AP-journalist baseret i Georgia:",Trump tiltales for forsøg på manipulation af valgresultatet i Georgia,Sean Coogan,2023-08-15 05:30:00+00:00,https://www.dr.dk/nyheder/udland/trump-tiltales-forsoeg-paa-manipulation-af-valgresultatet-i-georgia,Udland,638,morning,44.540956895274775,1,0,0,50.0
"- Klimakrisen og udfordringerne i vores tid kræver fælles handling. Og det har aldrig været mere presserende end nu. Sådan lød det fra den brasilianske præsident, Lula da Silva, i åbningstalen for et møde for landene omkring Amazonas-regnskoven, der finder sted i den brasilianske by Belém. Og efter mødets første dag er de otte lande omkring Amazonas-regnskoven - Bolivia, Brasilien, Colombia, Ecuador, Guyana, Peru, Surinam og Venezuela - blevet enige om at gøre en større indsats for at beskytte regnskoven. Det vil man blandt andet gøre ved at bekæmpe organiserede kriminelle, der fælder træerne for at gøre plads til kvæg og afgrøder som soja og palmeolie. Samtidig siger landene, at man vil arbejde tættere sammen i forhold til bæredygtig udvikling, samt hvordan man vil forhandle og beskytte de regionale interesser ved kommende klimatopmøder. Det har de skrevet under på i en fælles erklæring efter mødet tirsdag, der har fået navnet Belém-erklæringen, skriver BBC. De otte lande ved mødet i Belém er dog ikke blevet enige om konkrete målsætninger eller årstal for ambitionerne, og de er heller ikke blevet enige om et fælles mål om at stoppe afskovningen af Amazonas-regnskoven. - Det er ikke noget, der vil splitte landene i Amazonas-regionen. Der er en aftale, og i sidste ende har der været en forståelse af spørgsmålet om skovrydning, sagde Brasiliens udenrigsminister, Mauro Vieira, i nat efter erklæringen blev underskrevet. Det var ellers ambitionen fra Brasiliens præsident, at landene skulle nå til enighed om at sætte en stopper for afskovningen. Det er første gang i 14 år, at et lignende møde har fundet sted. Og selvom det er positivt i sig selv, at landene mødes, er det også afgørende for at forhindre et ""point of no return"" for regnskoven. Det siger Gry Bossen, der er teamleder for politik og engagement i miljøorganisationen Verdens Skove, til P1 Morgen. - Amazonas-regnskoven er allerede så ødelagt, at den snart ikke vil kunne opretholde sig selv som økosystem. Man ved ikke, hvornår det sker, men det kan være inden for meget kort tid. Det har man skrevet ind i erklæringen, at man vil undgå. Så det vil sige, at de skal stoppe afskovningen ret snart, siger hun. Regnskove absorberer enorme mængder af CO2 og andre drivhusgasser til sig, som ellers ville blive i atmosfæren og bidrage til drivhuseffekten, der varmer planeten op. Da Amazonas-regnskoven er verdens største regnskov, spiller den derfor en helt afgørende rolle i forhold til klimamålene om at sænke den globale temperatur. Mødet i Belém kommer efter flere år med afskovning og manglende kontrol med firmaer og bønder, der rydder skoven. Særligt i Brasilien under den tidligere præsident Jair Bolsonaro er der siden 2017 blevet ryddet enorme mængder regnskov. Omkring 60 procent af Amazonas-regnskoven ligger i brasiliansk territorie. Men da Lula da Silva blev valgt, lovede han, at afskovningen af Amazonas-regnskoven i Brasilien ville stoppe helt inden år 2030. Både af hensyn til klimaet, men også biodiversiteten og de oprindelige folk, der bor i og omkring regnskoven. Derfor er flere internationale organisationer glade for, at der afholdes et møde om beskyttelsen af regnskoven - også selvom, der endnu ikke er kommet nogle konkrete tiltag, skriver BBC. Onsdag skal lederne fra de otte lande igen mødes, og her håber Lula da Silva, at landene når til en form for enighed ved mødet, siger Gry Bossen fra Verdens Skove. - Han ved godt, at man ikke kan undgå det her point of no return, hvis det kun er Brasilien, der stopper afskovningen. Derfor er han nødt til at få de andre lande med på vognen, siger hun til P1 Morgen. I sidste uge var mængden af afskovning i Amazonas-regnskoven på sit laveste i seks år, og det var faldet med 66 procent i forhold til samme tid sidste år. Du kan høre mere om mødet og dets betydning i dagens udgave af P1 Morgen.",Fremtiden for Amazonas regnskov diskuteres i dag i Brasilien: 'Man vil undgå et point of no return',Rasmus Christiansen,2023-08-09 11:10:00+00:00,https://www.dr.dk/nyheder/udland/fremtiden-amazonas-regnskov-diskuteres-i-dag-i-brasilien-man-vil-undgaa-et-point-no,Udland,639,day,45.78755903929253,1,0,0,46.41176470588235
"Opdateret klokken 16:22 med kommentarer fra SAS og erhvervsministeren. Træerne vokser som bekendt ikke ind i himlen. Og de kan heller ikke kompensere for den CO2-udledning, som foregår der. Det er nemlig for grønt til at være sandt, når flyselskaber reklamerer med bæredygtige eller klimaneutrale flyrejser. Det mener Forbrugerrådet Tænk og 21 andre forbrugerorganisationer, der nu i fællesskab råber vagt i gevær om, hvad de anser som værende udbredt greenwashing og vildledning af forbrugerne i flybranchen. - De giver forbrugerne indtryk af, at man kan klimakompensere for sin flybillet eller for den enkelte flyvetur. - Det er simpelthen ikke rigtigt, og det er ikke muligt, siger formand i Forbrugerrådet Tænk, Anja Philip. Konkret drejer det sig om 17 flyselskaber, som de mener på forskellig vis vildleder forbrugerne til at tro, at deres flyrejse er grøn og klimaneutral. Det kan for eksempel være ved at love, at man ved at købe en bestemt form for billet bidrager til forskellige klimatiltag såsom at plante træer. Flyrejser er blandt de mest udledende forbrugerprodukter, og derfor er ethvert tiltag, som flybranchens aktører tager for at mindske CO2-udledningen også et velkomment et, mener forbrugerorganisationerne. Problemet opstår ifølge organisationerne, når flyselskaberne i deres markedsføring giver forbrugerne en forståelse af, at de kan købe klima-aflad og så ellers læne sig tilbage i sædet med god samvittighed i troen om, at deres flyvetur har været CO2-neutral. I den markedsføring, som forbrugerorganisationerne har undersøgt på tværs af branchen, risikerer forbrugerne i deres optik at blive efterladt med forståelsen af, at deres flyrejse direkte kan kompenseres eller reduceres. Derfor beder forbrugerorganisationerne nu EU om at overvåge flyselskabernes markedsføring og kræve, at flyselskaberne holder op med at vildlede forbrugerne med klimarelaterede produkter. - Vi håber, at det om nødvendigt kan stoppes med bøder eller lovgivning. Det modvirker den grønne omstilling, når vi som forbrugere investerer i noget, som vi bliver lovet er grønt, men som ikke er det, siger Anja Philip. Hos brancheorganisationen DI Transport siger direktør Karsten Lauritzen at ""de flyrejsende skal selvfølgelig have oplyst, hvad det er, de tilkøber, når de betaler ekstra for bæredygtigt brændstof"". - Selskaberne forsøger med muligheden for at tilkøbe bæredygtigt brændstof at skabe en efterspørgsel efter det – det er første led i kæden, hvis det skal blive et reelt alternativ til de fossile brændsler, vi kender i dag; at der er nogen, der vil betale for det, siger han i et skriftligt svar. - Derfor er det rigtigt ærgerligt, hvis nogle flyrejsende føler sig ført bag lyset, for tilliden til at det faktisk nytter noget at træffe et klimavalg, er af stor betydning for den grønne omstilling, også når det gælder flyrejser. Hos flyselskabet SAS er de overrasket over forbrugerorganisationernes kritik. I et skriftligt svar til DR Nyheder skriver selskabet, at de er meget grundige i deres kommunikation, så de ikke vildleder deres kunder. - Vi er overraskede over denne kritik. Vi i SAS forsøger at lede denne vigtige transformationsrejse, og vi er meget omhyggelige med, at vores markedsføring ikke skal føre til vildledning. Men naturligvis er det godt, hvis vi får fælles retningslinjer, skriver de. - SAS har hele tiden været tydelige omkring, at rejsen mod lav- og nuludledningsflyvninger vil tage tid, og vi investerer meget på vejen dertil. Og det skal være nemmere for kommende flypassagerer at finde rundt i de miljøvenlige valg, hvis rejsen skal være på vingerne. Det mener erhvervsminister Morten Bødskov (S), der arbejder for, at det skal være nemmere at finde rundt i de miljøvenlige rejser. - Det er afgørende, at forbrugerne kan have tillid til virksomhedernes grønne markedsføring. Vi skal gøre det nemmere for forbrugerne at træffe mere oplyste og miljøvenlige valg. Det kæmper jeg for lige nu i forhandlinger i EU, siger han til DR Nyheder. - Samtidig fører Forbrugerombudsmanden overordnet tilsyn med, at virksomhederne overholder markedsføringsloven og ikke sælger sig som mere grønne, end de er.",Forbrugerorganisationer: Flybranchen vildleder med løfter om grønne flyrejser,Christian Holm,2023-06-22 10:30:00+00:00,https://www.dr.dk/nyheder/penge/forbrugerorganisationer-flybranchen-vildleder-med-loefter-om-groenne-flyrejser,Business,642,day,48.54887493458922,1,0,0,58.0
"Vi oplever lige nu den længst varende tørke i Danmark siden sommeren 2018. Tørkeindekset er nu for tredje dag i træk oppe på 10, og i 20 dage er der på landsplan ikke faldet nedbør. De kommende dage bliver tørkesituationen værre dag for dag, og selv om prognoserne sidst på ugen har enkelte lokale regnbyger i sig, tyder alt på, at tørken kan blive langvarig. Det er den tørreste maj i 15 år efterfulgt af 20 dage uden nedbør, der kombineret med solrigt og relativt blæsende vejr har skabt tørken i Danmark. Allerede 31. maj havde vi det første tørkedøgn, da DMI's tørkeindeks nåede 9. I lørdags ramte tørkeindekset 10 på landsplan, og i alt er vi nu oppe på 13 tørkedøgn i træk. Det er den længst varende tørke så tidligt på året siden 2008, og den længste tørkeperiode i Danmark siden den ekstremt tørre sommer i 2018. Tørken fortsætter i den kommende uge, hvor der kun er udsigt til lokale byger. Efter en lang periode, hvor tør luft er blæst ind over Danmark, vil vi fra sidst på ugen få varmere, lidt fugtigere og mere ustabil luft til at ligge over Danmark. Tirsdag og onsdag fortsætter det tørre og solrige vejr, men på Bornholm er der torsdag en lille chance for byger, mens fredagen ser overvejende tør ud i hele landet. Prognoserne er ikke helt enige om, hvor mange byger der kommer torsdag og fredag, men det bedste bud er, at nedbøren fra bygerne bliver meget sparsom og kun vil falde helt lokalt. I weekenden er vejrudviklingen også meget usikker. Der er dog tendens til, der både lørdag og søndag kan dannes lokale byger i den varme og lumre luft, som vil ligge over landet. Stedvis kan de byger, der kommer, være med torden - og måske endda også være ganske kraftige. Når weekenden er omme, vil der ret sikkert være faldet regn i nogle dele af landet, mens de fleste fortsat vil have knastørt vejr. De steder vil man i næsten en måned ikke have oplevet regn. Et dybere kig i de i forvejen usikre prognoser tyder på, at vi fortsat vil få tørt vejr efter weekenden. Frem til tirsdag i næste uge har prognoserne således ikke en dråbe regn til store dele af landet. På trods af udsigten til, der lokalt kan falde regn, er der stor risiko for tørken fortsætter. Et tørkeindeks på 10 svarer til, der mangler 100 millimeter vand i jordens vandmagasiner, og der skal på landsplan mindst falde 10 millimeter før tørkeindekset kan nå ned under 9, der er grænsen for, hvornår det ifølge DMI betegnes som et tørkedøgn. Desuden er der en stor daglig fordampning af vand fra jorden og planter. Ifølge Landbrugsinfos løbende opgørelse over vandbalancen i Danmark vil der på helt vandmættede jorde fordampe 20 til 30 millimeter i den kommende uge. Da jordene er knastørre, er den reelle fordampning betydeligt mindre - antageligt omkring fem til syv millimeter om ugen. Der kan således være lange udsigter til de danske landmænd får deres ønsker om regn opfyldt. Selv om der lige nu mangler 100 millimeter vand i jordens vandmagasiner kan mindre gøre det for Henning Madsen, der er landmand i Havdrup mellem Køge og Roskilde. - 30 til 40 millimeter regn vil gøre en forskel. Selv om alt regn er velkommen, er det ikke helt lige meget hvordan den ønskede regn falder. - Jeg vil meget gerne have de ønskede 30-40 millimeter regn fordelt hen over otte til ti timer, så jorden meget bedre kan absorbere regnen. Kraftig regn på kort tid vil derimod skabe nye problemer. Den vil bare løbe af den tørre jord og give vand på de lavest liggende områder af marken, siger Henning Madsen. Tørken har allerede sat sine spor på den sjællandske landmands marker. - Vi ser tørkeskader i flere af afgrøderne med udsigt til betydelige udbyttenedgange, siger Henning Madsen.",Tørken fortsætter - der anes kun lidt regn i prognoserne,Anders Brandt,2023-06-12 15:14:00+00:00,https://www.dr.dk/nyheder/vejret/toerken-fortsaetter-der-anes-kun-lidt-regn-i-prognoserne,Vejret,646,day,40.94674584099157,1,0,0,31.22222222222222
"DMI's opdaterede tørkeindeks for Danmark er på en 9'er i øjeblikket og bevæger sig hastigt mod 10 - det allerhøjeste niveau. Det betyder helt enkelt, at risikoen for tørke er høj i store dele af landet. Og kigger man på sæsonprognosen, får vi i det hele taget en meget tør sommer - endnu tørrere end den tørke vi oplevede i 2018. Man kan ikke pege på denne enkeltstående tørke og sige, at den skyldes menneskeskabte klimaforandringer. Men der er ifølge professor i klimafysik Jens Hesselbjerg Christensen ingen tvivl om, at tørkeperioderne generelt bliver længere og mere alvorlige, og at det skyldes vores CO2-udledning. - Risikoen for at tørkeperioderne bliver længerevarende og mere alvorlige øges med de højere temperaturniveauer. Vi ville ikke have oplevet denne type vejr for 150 år siden, siger klimaprofessoren. Den pointe underbygges af professor i klimaforandringer ved Syddansk Universitet Sebastian Mernild som også vurderer, at vi i fremtiden kun vil få længere perioder med tørke. - Vi står i en situation, hvor vi ser klimaforandringerne ændre sig - både til det varmere og tørrere og vi ser, at klimaet bliver mere ekstremt. I 2015 kiggede verdens ledere hinanden i øjnene og indgik en historisk aftale om klimaets fremtid. Aftalen fik navnet Parisaftalen og indebar, at tæt på 200 lande forpligtede sig til, at den gennemsnitlige globale temperaturstigning skal holdes ""godt under"" to grader - målet er, at temperaturen ikke må stige med mere end 1,5 grader. Men det mål er vi godt på vej til at bryde på verdensplan med dertilhørende store konsekvenser, forklarer Jens Hesselbjerg Christensen. - For hver brøkdel af en grad temperaturen stiger, ser vi ind i, at der bliver mere af det ekstreme vejr. Og som det er lige nu, er der kun udsigt til, at det bliver voldsommere. - Der er ikke nogen forløsning i det her. Vi kigger ind i, at temperaturen fortsætter med at stige. - Selv hvis vi lever op til Parisaftalen, skal vi være klar til, at vi ikke lever i det klima, vi havde for 100 år siden, og det kommer ikke tilbage. Vi er på vej ind i et nyt regime uanset hvad, siger Jens Hesselbjerg Christensen. Spørgsmålet bliver, hvilket slags klima-""regime"", vi kan forvente i fremtiden. Formålet med Parisaftalen er ifølge Jens Hesselbjerg Christensen at undgå det ""virkelig katastrofale"". Flere europæiske lande risikerer en hydrologisk tørkekrise, forklarer professor Jens Hesselbjerg Christensen. - Hvis vi kigger ud over vores egen grænser er det det, man kigger ind i, hvis tørken fortsætter over lang tid, siger han. Meteorologisk tørke: Måles i mængden af nedbør, altså hvor meget det har regnet, og er relativt nem at opgøre. Det er den mindst alvorlige type af tørke. Landbrugstørke: Ved denne type tørke kan man begynde at måle konsekvenserne af tørken. Man kan tale om en landbrugstørke, når det øverste lag af jorden, som holder på vandet, er drænet. Hydrologisk tørke: Når tørken har stået på gennem længere tid, kan de dybere vandreservoirer og grundvandreservoirer blive drænet. Det er en form for tørke, som er sværere at håndtere, fordi problemerne ikke bliver løst ved næste store skybrud eller regnvejr, fordi det ikke er nok nedbør til at fylde reservoirerne op. Kilde: Jens Hesselbjerg Christensen. Det gælder både Italien, det sydlige Tyskland, Spanien og i særdeleshed Frankrig, og det vil tage flere år for landene at komme op på det normale vandniveau, siger professoren i klimafysik. Det har blandt andet betydet rationering af vand i Spanien, og i landets nationalpark Doñana i Andalusien er antallet af trækfugle faldet fra mere end 500.000 til under 90.000 trækfugle årligt. Selvom vandreservoirer kan være fyldt op igen om et par år, er virkeligheden den, at situationen kan risikere at udvikle sig endnu mere i den forkerte retning de kommende år, understreger Jens Hesselbjerg Christensen. En langvarig tørke og ønsket om saftige jordbær året rundt truer Spaniens største nationalpark, som efterhånden er knastør.",Klimaprofessor med kølig besked ovenpå den forestående tørke: Vi bevæger os ind i et nyt regime uanset hvad,Mathilde Bugge,2023-06-02 15:53:00+00:00,https://www.dr.dk/nyheder/viden/klima/klimaprofessor-med-koelig-besked-ovenpaa-den-forestaaende-toerke-vi-bevaeger-os,Politik,647,day,43.4,0,1,0,34.66666666666667
"Rettelse i faktaboks: Der er tale om Stillehavet i faktaboksen og ikke Atlanterhavet, som det først fremgik af faktaboksen. 39,7 grader i Paraguay, 38,7 grader i Chile og 30,1 grader i Argentina. I denne uge har flere sydamerikanske lande slået rekorder for temperaturen om vinteren. - Det, som landene oplever lige nu af høje temperaturer, er forholdsvis usædvanligt for årstiden. Det fortæller Ole Krarup Leth, der er souschef ved Det Nationale Center for Klimaforskning ved DMI. Han har selv i en årrække boet i Chile og forklarer, at det bestemt ikke er almindeligt, at vintermånederne er så varme, som vi ser nu. - For Chile har der i nogle byer været op til 38 grader, hvor normaltemperaturen ligger på omkring lidt over 20 grader. Vi har denne sommer set ekstremt vejr over store dele af kloden. Flere lande har været ramt af voldsomme hedebølger. Både sydeuropæiske og nordafrikanske lande såvel som Kina, Sydkorea, USA og Japan har været indrullet i hede. Flere steder er opstået udbredte skovbrande- og naturbrande til følge. Og nu er klimafænomenet El Niño langsomt begyndt at røre på sig tæt på Sydamerikas kyst. - Der er mange spekulationer om, hvad årsagen kan være til det (de varme temperaturer i Sydamerika, red.), fortæller Ole Krarup Leth. Svaret er formentlig, at både El Niño og klimaforandringer spiller en rolle. Derfor mener Ole Krarup Leth, at man heller ikke kan skille de to ting ad. - El Niño er en omfordeling af noget varmt vand, som gør, at der sker en enorm stor varmetransport op til atmosfæren, der gør klimaet varmere nogle steder på kloden i en periode. Men vi kan ikke bortforklare de andre ting, vi ser lige nu rundt i verden, alene med El Niño-fænomenet. Vi har altså stadig den globale opvarmning, som også påvirker klimaet. El Niño er et klimafænomen, der med et par års mellemrum finder sted på den sydlige del af kloden, mellem kysterne på tværs af Stillehavet. El Niño konstateres, når overfladevandet i dele af Stillehavet bliver varmere end normalt. Det ændrer nedbørsmønstrene og giver højere temperaturer i Syd- og Mellemamerika, mens der på den anden side af oceanet kan opstå tørke. Det er typisk i Sydøstasien, Australien og dele af Afrika. Da fænomenet oftest når sit højdepunkt ved juletid, har fiskerne i Sydamerika i århundreder kaldt det for ""El Niño"", som betyder ""Lille dreng"" på spansk, med henvisning til Jesusbarnet. Det modsatte fænomen, at dele af Stillehavet bliver koldere, har i nyere tid fået navnet ""La Niña"", som betyder ""lille pige"". Tilbage i 2014-2016, hvor der senest var en El Niño-begivenhed, resulterede det i flere store cykloner i Asien, men også alvorlige koralafblegninger i Great Barrier Reef uden for Australiens kyst. - Det, man nu har en stor bekymring for, er, i hvilken udstrækning den globale opvarmning så også påvirker El Niño. At de ekstreme hændelser, som vi kan tilskrive El Niño, så også bliver mere langvarige og endnu kraftigere på grund af den globale opvarmning, siger Ole Krarup Leth. For sæsonen for El Niño er først lige startet, hvor forskerne forventer, at temperaturen vil toppe i december måned, før lande i Sydamerika, Australien og Indonesien vil få et mere køligt klima igen. Selvom det kan lyde dejligt med en vinter i shorts, er det langt fra positivt, at temperaturerne er så høje på det sydamerikanske kontinent i vinterperioden. Ifølge Ole Krarup Leth er landene i Sydamerika nemlig enormt afhængige af nedbør i form af båderegn og sne til deres vandreservoirer. Den store bekymring er, at de høje temperaturer kan give perioder med tørke og naturbrande, og at landene kommer til at mangle vand til, når vi kommer længere hen på året. - Man er afhængig af smeltende sne til produktion af elektricitet og til overrisling af avokadoer og andre marker til for eksempel vin. Og det vand er der ikke, hvis sneen allerede smelter nu, siger Ole Krarup Leth.",Vinter med næsten 40 grader: Usædvanlige varmerekorder breder sig i Sydamerika,Julie Würtz,2023-08-04 17:25:00+00:00,https://www.dr.dk/nyheder/viden/klima/vinter-med-naesten-40-grader-usaedvanlige-varme-rekorder-breder-sig-i-sydamerika,Politik,648,evening,42.361292665214236,0,1,0,38.27272727272727
"- Vi skal have en klimapolitik, som 80 procent af danskerne kan se sig i. Det fortæller klimaminister Lars Aagaard i et interview i P1 Morgen. Han vil have, at den brede del af befolkningen bakker op om klimatiltagene, så der ikke kommer tiltag, der skaber større social ulighed, og hvor vi risikerer at miste arbejdspladser og dermed velfærd. - Klima er ikke det eneste problem, der skal håndteres. Vi skal have et velfungerende samfund, samtidig med at vi forandrer. Derfor skal vi have politik fra midten. Vi skal have en klimapolitik, som 80 procent af danskerne kan se sig i, siger Lars Aagaard. I interviewet siger han, at Danmark i forvejen er ambitiøs med klimamålene, og at vi ikke kan løse klimaudfordringerne alene, men at alle lande også skal bidrage. Men hvis 80 procent af danskerne skal være enige om den førte klimapolitik, kan vi lige så godt skyde en hvid pil efter at løse udfordringerne. Det siger professor Kasper Møller Hansen fra Københavns Universitet, hvor han forsker i danskernes holdninger. Han fortæller, at danskerne kun er blevet enige om, at klimaforandringerne er menneskeskabte, og at der skal gøres noget ved dem. Men derefter forsvinder enigheden. - Når man ser på villigheden for CO2-afgifter og at gå ned i velfærd for at hjælpe klimaet, så forsvinder enigheden. Hvis 80 procent af danskerne skal være enige, så må vi erkende, at vi ikke kan gøre noget, siger Kasper Møller Hansen. Han siger endda, at han ikke umiddelbart kan komme på noget politisk emne, hvor 80 procent af danskerne er enige. I miljøbevægelsen Greenpeace kalder klimapolitisk leder Helene Hagel ministerens udtalelse for en kæmpestor spinmaskine og farlig. - Det eneste formål er at få det til at se ud, som om de laver en klimapolitik, der repræsenterer flertallet af danskerne. Men det afspejler ikke, hvad klimakrisen og videnskaben kræver af os. Konsekvensen vil være, at vi aldrig kommer op i tempo med at bekæmpe krisen, siger Helene Hagel. På Hawaii er der i øjeblikket omfattende naturbrande. Amerikanske medier beretter om over 50 døde og siger, det er den næstværste naturbrand i USA de seneste 100 år. Se optagelser fra naturbranden her: Hun mener ikke, at tab af job - og dermed skatteindtægter og velfærd - er en konsekvens af en mere ambitiøs klimapolitik. - Nogle job vil blive udfaset, men andre vil opstå. For vi skal jo stadig producere fødevarer og energi. Lige nu har vi bare muligheden for at gøre det planlagt og mere begavet, fordi vi selv kan styre udviklingen. Ellers risikerer vi, at ydre omstændigheder vil tvinge os til at omstille os, og så gør vi det i panik og som den sidste udvej, siger Helene Hagel. I den grønne tænketank Concito har man også bemærket, at Lars Aagaard nu har sat tal på, hvor mange procent af danskerne, han mener, skal støtte op om den førte klimapolitik. - Hvis vi skal have 80 procent af befolkningen til at støtte op om den nødvendige klimapolitik, så kræver det, at politikerne nu får skabt nogle visioner, som vi kan se os selv i, siger Charlotte Jensen, der er adfærdsanalytiker i Concito. Hun peger på, at Concitos egne undersøgelser viser, at danskerne faktisk ikke er så bange for forandringer, som nogle politikere måske går og tror. Men det kræver, at borgerne føler sig involverede i beslutningerne. DR har forsøgt at få klimaminister Lars Aagaard til at uddybe, hvad det vil betyde, hvis 80 procent af befolkningen skal kunne se sig i den førte klimapolitik. Vi ville også gerne have spurgt ministeren om, hvorfor regeringen ikke er villig til at træffe upopulære beslutninger om klimatiltag, når den kunne afskaffe store bededag, som ikke havde stor opbakning i befolkningen. Ifølge Klima-, Energi- og Forsyningsministeriets presseafdeling har Lars Aagaard ikke mulighed for at stille op. Dog henviser man til Lars Aagaards udtalelser i P1 Morgen. Du kan lytte til hele interviewet her.","Klimaminister: 'Vi skal have en klimapolitik, som 80 procent af danskerne kan se sig i'",Silas Bay Nielsen,2023-08-11 20:20:00+00:00,https://www.dr.dk/nyheder/politik/klimaminister-vi-skal-have-en-klimapolitik-som-80-procent-af-danskerne-kan-se-sig-i,Politik,649,evening,41.863106364040945,1,0,0,41.66666666666667
"Energiselskaber kan ikke bare hive tæppet væk under deres kunders aftaler om fast pris på el eller gas. Det fastslår Forbrugerombudsmanden i en sag mod energiselskabet SK Energi. Sidste sommer ændrede SK Energi 3.067 kunders aftaler fra fast pris til variabel pris. Men det var langt fra i orden, siger kontorchef hos Forbrugerombudsmanden Jacob Linkis. - SK Energi's ændring af lidt over 3.000 aftaler med forbrugere fra fast pris til variabel pris er ikke gyldig og derfor ikke bindende. - Problemet er, at SK Energi ikke har hjemmel til at ændre den aftale uden at få forbrugerens accept af en sådan ændring. Og det har de ikke indhentet, siger han. Med en fast pris betaler du det samme for en kWh gennem for eksempel tre måneder. De variable, timeafregnede priser følger i stedet markedsprisen for el. Du har variabel elpris, hvis der eksempelvis står 'flexpris', 'spotpris' eller lignende på din elregning. Er du i tvivl, så spørg dit elselskab. Kilder: SparEnergi og Forbrugerrådet Tænk Der er tale om et ""urimeligt aftalevilkår"", og derfor har selskabet ifølge forbrugervagthunden også handlet i strid med god markedsføringsskik. Ankenævnet på Energiområdet har også tidligere i en konkret sag vurderet, at SK Energi ikke måtte ændre en kundes prisaftale. Selskabet begrundede tilbage i august sidste år ændringen med ”en helt exceptionel situation i Europa på energimarkedet"". Direktør i SK Energi Jan Østerskov oplyser, at man allerede har tilbagebetalt kunderne i sagen. - Vi tager Forbrugerombudsmandens afgørelse til efterretning. Det gør vi jo ikke mindst, fordi den ligger fuldstændig i tråd med det, som Ankenævnet på Energiområdet tidligere også har udtalt, som vi jo allerede i marts har valgt at følge. - Vi har afregnet over for alle fastpriskunderne, siger han. Se administrerende direktør i SK Energi, Henrik Birch, forklare beslutningen, da DR talte med ham tilbage i august: Men allerede nu har Forbrugerombudsmanden så også modtaget klager mod tre andre energiselskaber, fortæller kontorchef Jacob Linkis. - Vi har fået enkelte klager også over andre selskaber. Foreløbig har vi henvist dem til Ankenævnet på Energiområdet og ikke gået nærmere ind i dem selv på nuværende tidspunkt, siger han. Hvad betyder den her sag generelt for energikunder fremover? - Hvis der er nogle tilsvarende tilfælde derude, så vil den her vurdering være den samme i de sager. Men det er ikke noget, vi har behandlet endnu. Hvad vil du anbefale kunder, der mistænker, at deres energiselskab ikke har behandlet dem efter loven? - Jeg vil anbefale forbrugerne at finde deres vilkår frem og se, hvilken hjemmel virksomheden har haft til at lave en ændring. - Hvis det bare er en helt generel hjemmel, der ikke oplister i punktform, hvilke omstændigheder der giver adgang til en ændring, så har man mulighed for at klage til ankenævnet eller til os, siger Jacob Linkis. Efter aftalelovens § 38 c, stk. 1, jf. § 36, kan aftalevilkår i forbrugeraftaler tilsidesættes, hvis det vil være i strid med hæderlig forretningsskik og bevirke en betydelig skævhed i parternes rettigheder og forpligtelser til skade for forbrugeren at gøre dem gældende. Efter aftalelovens § 38 b, stk. 2, skal en aftale, der tilbydes forbrugeren, være udarbejdet på en klar og forståelig måde. Disse regler gennemfører bestemmelserne i artikel 3 og 5 i Rådets direktiv 93/13/EØF af 5. april 1993 om urimelige kontraktvilkår i forbrugeraftaler. Bilag 1 til direktivet indeholder en vejledende og ikke-udtømmende liste over vilkår, der kan betegnes som urimelige. Ét eksempel er kontraktvilkår, hvis virkning eller formål er ”at tillade den erhvervsdrivende ensidigt at ændre kontraktvilkårene uden gyldig og i aftalen anført grund.”, jf. punkt 1, litra j i bilaget. Det er præciseret i blandt andet bilagets punkt 2, litra b, andet pkt., at virksomheder kan forbeholde sig ret til ensidigt at ændre vilkårene i en aftale, der er indgået på ubestemt tid, forudsat at virksomheden forpligtes til at underrette forbrugeren med et rimeligt varsel, og at forbrugeren kan opsige aftalen. Kilde: Forbrugerombudsmanden",Energikunder blev 'urimeligt' frataget fast pris,Alexander Hecklen,2023-07-06 20:30:00+00:00,https://www.dr.dk/nyheder/penge/energikunder-blev-urimeligt-frataget-fast-pris,Business,650,evening,42.64396456256921,1,0,0,56.0
"Klonerne kommer! Det lyder som titlten på en ny Star Wars-film. Men det er groft sagt den bekymring, der er en af årsagerne til skuespillerstrejken i Hollywood, som i øjeblikket har sat produktionen af flere film på pause. Og frygten er helt reel, mener Benjamin Boe Rasmussen, forperson i Dansk Skuespillerforbund. - Der er slet ikke nogen tvivl om, at vores branche kommer til at blive forvandlet af det her, og det er vi nødt til at forholde os til, siger han. Allerede i dag er det muligt at scanne en skuespillers ansigt, mimik og stemme for derefter at genskabe skuespilleren i computeren og indsætte en 'klon' i nye scener. En klon, der vel at mærke hverken skal have frokost eller overtidsbetaling. Kunstig intelligens - også kaldet AI - er allerede blevet brugt til at gøre Harrison Ford 40 år yngre i den seneste Indiana Jones-film. Det var også kunstig intelligens, der genskabte kommandøren på Dødsstjernen, Grand Moff Tarkin, i filmen 'Rogue One: A Star Wars Story', selvom skuespilleren bag karakteren, Peter Cushing, døde mere end et årti før filmens premiere. I en ny britisk tv-serie ligner det tilmed, at kendte personer som Tom Holland, Jay-Z og Greta Thunberg optræder i det samme realityprogram, selvom de blot er genskabt via såkaldt deep fake-teknologi. Benjamin Boe Rasmussen har endnu ikke kendskab til, at danske filmselskaber har erstattet danske skuespillere med 'AI-kloner', men han forventer, at det kun er et spørgsmål om tid. - Vi ved jo, at det, der sker i USA, kommer hertil inden for fem til syv minutter. Så det er i høj grad noget, vi holder øje med, siger han. Teknologien er kommet for at blive, og derfor er der brug for nye aftaler, der tager højde for, at den kunstige intelligens kan reproducere skuespillerens arbejde i nye sammenhænge, mener skuespillerforbundet. - Vi bliver nødt til at forholde os til det. Hvordan kan vi blive aflønnet for det arbejde, vi laver i den ny virkelighed, der findes? siger han. I USA har stjerner som James Earl Jones givet Disney tilladelse til, at firmaet bruger AI til at genskabe hans stemme, når der i fremtiden skal lægges stemme til Darth Vader, skriver magasinet Vanity Fair. Skuespillerne er også utilfredse med betalingen, efter at streamingtjenester har overtaget mere af markedet. Her fortæller formand for Hollywoods skuespillerforening SAG-AFTRA, skuespilleren Fran Drescher, kendt fra blandt andet serien 'Alletiders Barnepige', hvordan man ser på situationen. Men ifølge Hollywoods skuespillerforening, SAG-AFTRA, ønsker filmselskaberne nu også at kunne scanne statister og andre biroller. - De foreslår, at baggrundsskuespillere bliver scannet, får én dags løn, og at selskaberne så ejer scanningen og deres udseende og vil kunne bruge det frit i al evighed i ethvert projekt uden samtykke eller kompensation, siger chefforhandler Duncan Crabtree-Ireland. Dermed frygter mange unge skuespillere at miste en vigtig indtægt og vej ind i branchen. - Hvordan kan jeg opbygge en karriere, når den valgmulighed reelt er at sælge min sjæl, siger skuespiller Patrick McCann til magasinet Rolling Stone. Hollywood-stjernen Samuel L. Jackson fortæller til samme medie, hvordan han har bekymret sig for udviklingen, lige siden filminstruktøren George Lucas ville scanne ham til 'Star Wars Episode I: Den usynlige fjende' (The Phantom Menace) fra 1999. - Hvad er det til? spurgte han. Samuel L. Jackson accepterede det som en form for forsikring for filmen, hvis der skulle ske ham noget. Men siden har han oplevet på flere Marvel-film, at han bliver scannet efter hvert kostumeskifte. Han er ikke i tvivl om, at filmselskaberne med lethed ville kunne erstatte ham med en AI-klon. Men det er ikke i orden uden hans accept, mener han. - Skuespillere, der er på vej, bør gøre, hvad jeg altid gør, når jeg i en kontrakt læser ordene 'i al evighed' og 'kendte og ukendte sammenhænge': Jeg streger det lort ud, siger han. - Det er min måde at sige. 'Nej, jeg godkender det ikke', siger Samuel L. Jackson.","Hollywood-stjernerne strejker over det, men frygten for at blive 'klonet' lever også blandt danske skuespillere",Thomas Prakash,2023-07-14 21:15:00+00:00,https://www.dr.dk/nyheder/kultur/hollywood-stjernerne-strejker-over-det-men-frygten-blive-klonet-lever-ogsaa-blandt,Underholdning,651,evening,41.53838831174207,1,0,0,47.25
"Carlsberg bekræfter nu i en selskabsmeddelelse, at bryggerimastodonten har mistet al kontrol over sin russiske forretning, Baltika Breweries. Det sker i en selskabsmeddelelse, hvor Carlsberg samtidig skriver, at det er sket uden, at selskabet har været informeret eller givet samtykke. - Ændringen i ledelsen er foretaget uden Carlsbergs Groups viden eller godkendelse, lyder det i meddelelsen. Til DR Nyheder skriver pressechef i Carlsberg Tanja Frederiksen, at de er rystede over nyheden. - Det er en meget uventet udmelding fra de russiske myndigheder, der betyder, at vi siden søndag fuldstændig har mistet kontrollen over Baltika. Derudover skriver selskabet, at bryggeriet i Rusland har fået en ny ledelse. Og den midlertidige nationalisering sender et kraftigt signal til de udenlandske selskaber, der stadig er i Rusland, mener Mikkel Emil Jensen, senioranalytiker i Sydbank. - Det vidner jo også bare om, hvor utilregnelige og uforudsigelige de russiske myndigheder er, og hvor svære de er at samarbejde med. Så de har bare gjort en allerede meget svær proces endnu mere besværlig for Carlsberg. Det er overraskende i forhold til, at jeg regnede med, de kunne slippe afsted med et salg. - Men vi har jo snakket om, at nationaliseringen kunne ske, og det er desværre det, der tyder på at være tilfældet. Det er jo et kraftigt faresignal til de selskaber, som stadig er i Rusland, siger han. Ifølge Financial Times bliver det Tajmuras Bollojev, der bliver den nye direktør i Carlsbergs russiske bryggerier. Han har tidligere været direktør i det russiske bryggeri indtil starten af 00'erne. Siden hen købte Carlsberg bryggeriet fuldt ud i 2008. Nationalisering er statslig overtagelse af ejendomsretten til og kontrollen med kommercielle virksomheder eller hele brancher, som hidtil har været under privat ejerskab og kontrol. En nationaliseret virksomhed ledes normalt direkte af et ministerium eller indirekte af en offentlig selskabsdannelse. Nationaliseringer kan rettes mod en hvilken som helst erhvervsvirksomhed, men har mest været rettet mod transport og infrastruktur, banker og råstofudvinding. I det tidligere Sovjetunionen og andre planøkonomiske lande blev størstedelen af produktionslivet overtaget af staten. Nationalisering blev ofte anvendt synonymt med socialisering, selvom nationalisering i sig selv ikke indeholder en styrkelse af arbejderens stilling i produktionslivet. Kilde: Den Store Danske Efter Ruslands præsident, Vladimir Putin, underskrev et nyt dekret i søndags, der gør, at Rusland kan tage kontrol over udenlandske virksomheder, har Carlsberg mistet kontrollen over deres russiske bryggeri. Det er ikke til at sige præcist, hvor meget Carlsberg taber på sin russiske forretning, men det russiske bryggeri var tidligere værdisat i omegnen af 20 milliarder kroner. Da krigen først brød ud mellem Rusland og Ukraine, meddelte Carlsberg, at man ellers ikke havde tænkt sig at boykotte Rusland, da de havde et særligt ansvar over for medarbejderne i landet. - I løbet af de seneste to uger er vi blevet konfronteret med en helt ny situation. For tre uger siden var det slet ikke nødvendigt at diskutere vores forretninger i Rusland. Vi har 8.400 ansatte på otte bryggerier i Rusland, og dem vil vi selvfølgelig passe på, sagde direktør Cees't Hart dengang. I stedet ville bryggeriet ikke lave nye investeringer i Rusland, fjerne Carlsberg-brandet og ikke reklamere for Carlsberg længere. Derudover ville selskabets profit fra Rusland ikke gå til Carlsberg, men til en støttefond. Siden hen meddelte selskabet dog, at de ikke længere ville drive forretning i Rusland og gik på udkig efter en køber. Sidste måned fandt Carlsberg så en køber, men efter nationaliseringen ved selskabet ikke, hvad det kommer til at betyde for den videregående salgsproces. - Det har den betydning, at Carlsberg er sat på sidelinjen. De har ikke længere kontrollen over forretningen. Og det gør jo selvfølgelig, at de i praktisk forstand har mistet kontrollen over bryggerierne. Det stiller fremtiden meget usikker for både deres salgsproces og i givet fald også den aktivitet, de nu måtte have, indtil de kommer ud af landet. Det kan potentielt betyde, at salget går i vasken, siger Mikkel Emil Jensen, der er senioranalytiker i Sydbank.",Carlsberg bekræfter tab af sin russiske forretning: Vi har 'mistet kontrollen',August Olaf Jersild,2023-07-19 10:06:00+00:00,https://www.dr.dk/nyheder/penge/carlsberg-bekraefter-tab-af-sin-russiske-forretning-vi-har-mistet-kontrollen,Business,656,day,50.27675840978593,1,0,0,56.45454545454545
"For første gang skal Lars Løkke Rasmussen (M) til Kina som udenrigsminister. Besøget begynder i Shanghai 16. august, hvor Løkke skal møde repræsentanter fra Danfoss og andre danske virksomheder, der opererer i Kina. Senere går turen mod hovedstaden Beijing, hvor den danske udenrigsminister skal møde sin kinesiske pendant, Wang Yi. Sammen skal de to blandt andet ""drøfte et nyt grønt dansk-kinesisk arbejdsprogram"", ligesom Løkke også vil tale om menneskerettigheder for borgere i blandt andet Hong Kong og Tibet. Det oplyser Udenrigsministeriet i en pressemeddelelse. - Kina er verdens største økonomi, når man tager højde for købekraft, og den største udleder af CO2. Kina spiller samtidig en vigtig rolle i verdenspolitikken. Så vi bliver nødt til at forholde os til Kina, selvom vi ikke ser ens på alle spørgsmål, siger Løkke i meddelelsen. Men Løkkes kurs mod Kina får nu kritik fra flere oppositionspartier. Blandt andet fra Dansk Folkepartis formand, Morten Messerschmidt, der kritiserer Løkke for at ""kilde diktaturet under hagen"". - Det er dybt bekymrende, at Danmark betragter Kina som en allieret. Vi burde meget hellere fokusere på at lave en frihandelsaftale med USA og andre vestligt-orienterede lande, siger Messerschmidt. Morten Messerschmidt har svært ved at forstå meningen bag Løkkes Kina-tur. Han mener hellere, at udenrigsministerens fokus bør ligge hos andre lande: Morten Messerschmidt mener altså, at regeringen handler forkert, når de sender Løkke mod Kina. Han påpeger blandt andet, at Kina og Rusland har et nært venskab, og at Kina ifølge ham ""opererer mod både Danmarks og Vestens interesser"". - Tiden, hvor man kan sove tornerosesøvn i forhold til det kinesiske diktatur, er forbi. Vi skal i min optik ikke lave alliancer, der gør Kina endnu stærkere økonomisk og militært, siger han. Nogenlunde samme melding kommer fra Inger Støjberg, formand for Danmarksdemokraterne. Hun mener ligesom Messerschmidt, at det er ""bekymrende, at regeringen på den her måde indlader sig på et meget nært samarbejde med Kina"". - Vi kan se, at Kina på ingen måde tager afstand fra Ruslands invasion af Ukraine, danske myndigheder fraråder at bruge kinesiske apps, og vi kan se, at amerikanerne tager afstand til Kina, lyder det fra Inger Støjberg. Hun mener derfor, at Danmark stiller sig på den forkerte side, og at der bliver sendt det forkerte signal. Tidligere på året blev en række medarbejdere i forskellige danske organisationer frarådet at bruge den kinesiske app TikTok på deres arbejdstelefoner. Det gjaldt blandt andre for ansatte i staten, medarbejdere i enkelte kommuner, ligesom også DR har frarådet deres ansatte at have appen på telefonen. - Helt generelt så strammer kineserne i øjeblikket grebet. Både når det handler om overvågning, menneskerettigheder og meget andet, siger Støjberg. Det mener Andreas Bøje Forsby også. Han er seniorforsker i udenrigspolitik og diplomati ved Dansk Institut for Internationale Studier (DIIS). Ifølge ham har Kina åbenlyst bevæget sig i retning af at være et mindre frit land under ledelse af Xi Jinping. Det gælder både i kraft af en magtcentralisering og undertrykkelse af menneskerettigheder, påpeger seniorforskeren. Anderledes stemt over for Løkkes tur er De Radikales Martin Lidegaard. Han har umiddelbart ikke noget problem med, at udenrigsministeren rejser til Kina. Det forudsætter dog, at Løkke bruger turen til at gøre Kina opmærksom på, at landet er nødt til at ""leverer højere standarder"", når det kommer til klima, demokrati og menneskerettigheder. - Vi har brug for, at der bliver skabt en bedre balance mellem EU og Kina. På den store klinge handler det jo om, om vi kan få lavet en regelbaseret verdensorden, hvor også Kina retter ind, siger Martin Lidegaard. Til DR fortæller Lars Løkke Rasmussen, at det ikke nytter noget, hvis Danmark vender ryggen til Kina. - Kina er uomgængelig. Vi skal have en fokuseret og stringent tilgang til dem. Det er Danmarks fjerdestørste eksportmarked. Derfor skal vi have en balanceret tilgang, siger han. Han fortæller samtidig, at en af grundene til besøget er, at han netop ønsker at vende emner som menneskerettigheder og krigen i Ukraine med de kinesiske myndigheder.","Løkke har kurs mod Kina, men oppositionen er kritisk: 'Det er dybt bekymrende'",Mads Vestergaard,2023-08-14 21:20:00+00:00,https://www.dr.dk/nyheder/politik/loekke-har-kurs-mod-kina-men-oppositionen-er-kritisk-det-er-dybt-bekymrende,Politik,659,evening,42.69316700800596,1,0,0,36.07692307692308
"Et voldsomt uvejr trak torsdag eftermiddag og aften hen over store dele af Tyskland med skybrud, hagl og kraftige vindstød. Med nedbørsmængder på 100 millimeter, der faldt på få timer, stod flere tyske byer torsdag aften under vand, mens kraftige vindstød væltede træer. Uvejret begyndte torsdag eftermiddag, da der blev dannet kraftige tordenbyger over det vestlige Tyskland. I løbet af aftenen blev også det sydlige Tyskland ramt af det voldsomme vejr, inden tordenbygerne i løbet af aftenen trak videre ind over det østlige Tyskland. Veje og kældre stod torsdag aften under vand i flere tyske byer, og især i delstaterne Nordrhein-Westfalen og Niedersachsen gav de kraftige skybrud oversvømmelser. Ifølge den tyske tv-station ZDF rykkede brandvæsenet i Braunschweig i Niedersachsen og i Duisburg i Nordrhein-Westfalen ud til hundredvis af indsatser. Videoer på de sociale medier viser, hvordan veje stod under vand, butikker blev oversvømmet, mens sporvogne og biler sad fast i vandmasserne. Lignende optagelser kom også fra Kassel i Hessen, der i to omgange blev ramt det voldsomme uvejr. Også Harzen blev hårdt ramt af uvejret. I Neuwied i Rheinland-Pfalz faldt et træ ned på en kørende bil. - I en anden indsats måtte personer reddes fra deres bil i en oversvømmet tunnel, udtalte det lokale beredskab til ZDF. I forstaden Sindlingen i Frankfurt blev flere biler alvorligt beskadiget af væltede træer, og i Valley i delstaten Bayern faldt der hagl på størrelse med golfbolde ned fra himlen. Store dele af den tyske togtrafik var torsdag aften indstillet, og Deutsche Bahn stillede tog til rådighed til overnatning for strandede passagerer i flere byer. Ifølge en talskvinde fra Deutsche Bahn blev der indsat tog til overnatning i Berlin, Bremen, Frankfurt am Main, Göttingen, Hamborg, Hannover og Kassel. Også flytrafikken blev berørt af uvejret. I Düsseldorf lufthavn blev flytrafikken midlertidigt indstillet tidligt torsdag aften. Det voldsomme uvejr gav flere steder i Tyskland store mængder regn. Mest faldt der i Sassendorf, der ligger 30 kilometer øst for Dortmund i delstaten Nordrhein-Westfalen. Her faldt der ifølge den tyske vejrtjeneste Deutscher Wetterdienst hele 100 millimeter regn frem til fredag morgen. Det er en største nedbørsmængde målt i Sassendorf på et døgn. Målingerne går tilbage til 1941. I Gelsenkirchen, der ligger mellem Duisburg og Dortmund fik man ligeledes ny nedbørsrekord. Her faldt der 95 millimeter regn på under et døgn. Torsdagens kraftigste skybrud i Tyskland ramte Jülich, der ligger 20 kilometer vest for Köln. På en halv time blev der registeret 50 millimeter regn. Det svarer til over tredobbelt skybrud. Det betegnes ifølge de danske definitioner som skybrud, når der falder over 15 millimeter på 30 minutter. I forbindelse med de mange kraftige tordenbyger, der passerede hen over Tyskland, var der flere steder vindstød af stormstyrke. Torsdagens højeste vindstød blev målt på det 1.141 meter høje bjerg Brocken i Harzen, hvor et vindstød først på aftenen med 33,8 meter i sekundet nåede orkanstyrke. Kraftige vindstød ramte også nær Berlin, da tordenbyger i aftentimerne passerede. I Potsdam nåede et vindstød stormstyrke, da der blev målt 25,3 meter i sekundet. Det voldsomme uvejr, der ramte Tyskland, opstod i forbindelse med meget varm luft, der fra Middelhavet blæste op over Italien, det nordlige Balkan - og herfra videre til Østrig og det sydlige Tyskland. På grænsen til betydeligt køligere luft over Nordsøen og Danmark opstod tordenbygerne. Middelhavsvarmen sendte temperaturerne op i både Østrig og Sydtyskland til over 35 grader, og lokalt blev der sat nye varmerekorder for juni. I Østrig nåede temperaturen torsdag eftermiddag op på 36,2 grader i Bad Goisern sydvest for Salzburg. I Salzburg viste termometeret samtidig 36,0 grader, og i Innsbruck blev der målt 35,7 grader. I Abtenau nord for det østrigske skisportssted Wagrain satte man med 35,6 grader ny lokal varmerekord for juni. I Sydtyskland nåede temperaturen i Reit im Winkl i delstaten Bayern op på 35,7 grader. Dermed slog man eftertrykkeligt den gamle junirekord fra 2019, der lød på 34,9 grader. Fire andre steder i Sydtyskland blev der også sat nye lokale varmerekorder for juni.",Tyskland ramt af voldsomt uvejr - fik 100 millimeter regn på få timer,Anders Brandt,2023-06-23 10:44:00+00:00,https://www.dr.dk/nyheder/vejret/tyskland-ramt-af-voldsomt-uvejr-fik-100-millimeter-regn-paa-faa-timer,Vejret,660,day,46.59857723577235,1,0,0,37.0
"Sommervejret viser tænder med nærmest endeløs regn og voldsom blæst flere steder i landet. Selvom langt de fleste træer står godt fast i jorden, er der god grund til at holde godt øje, hvis man bevæger sig ud for at få mærke det kølige sommervejr. For flere træer risikerer at vælte under et stormfuldt sommervejr i forhold til en vinterstorm. Det fortæller Thomas Nord-Larsen, der er seniorforsker ved Institut for Geovidenskab og Naturforvaltning på Københavns Universitet. - Når vi får et stormvejr på et tidspunkt, hvor bladene ikke er faldet af træerne endnu, så er der et meget større sejl, som vinden kan få fat i. Det gør, at vi ser mere stormfald i løvtræer på nuværende tidspunkt, end vi ville gøre ved en vinterstorm, siger han. Følg DR's livedækning af det hidsige sommervejr her: Risikoen bliver yderligere større, når jorden er våd, hvilket den meget juliregn har bidraget med. Når jordbunden er meget våd, så står træerne nemlig ikke helt lige så godt fast, som de ellers ville gøre under et stormvejr, fortæller Thomas Nord-Larsen. Noget af det, der afgør, om et træ kan stå imod en storm, handler om netop om rodnettet. Træer udvikler sit rodnet, så det passer til de forhold, det står i. Så hvis træet står et udsat sted med meget blæst, gror dets rodnet sig stærkere, så det kan modstå stormene. Derimod kan træer ofte ikke udvikle et lige så stærkt rodnet, hvis det står i byer omkring bygninger eller veje. Det skyldes også, at rødderne kan være beskadiget på grund af vejarbejde, eller hvis du selv har gravet massivt op i din have. Nær Tivoli i København væltede træer på grund af blæsevejret: Det fortæller Simon Skov, der er biolog og underviser på Skovskolen på Københavns Universitet. Han har i øvrigt medforfatter til bogen 'Risikotræer', der beskriver, hvordan man opdager de svage træer. - Mange tror fejlagtigt, at træer har dybe rødder, men de fleste rødder ligger faktisk i den øverste halve meter af jorden. Når man graver i det øverste af jorden, så risikerer man faktisk at grave rødderne over, siger han. Desuden fortæller han, at man ikke kan vide sig sikker ved blot at læsse mere jord oven på rødderne. - Der risikerer man at kvæle rødderne, fordi rødderne placerer sig i et niveau, hvor der er tilpas med vand, næringsstoffer og ilt. Hvis der ikke er ilt nok, så kvæler man rødderne, fortæller han. Da det selvsagt ikke er muligt at se rødderne på et træ, så bør man i stedet holde øje med træets bygning, trækronen og træets stamme for at tjekke, om det har større risiko for at vælte. Og det er en god idé at tjekke netop nu, siger Simon Skov. Det skyldes, at de relativt stille vindforhold i foråret ikke har ""ryddet op"" i den svage del af træbestanden, der har fået lov til at stå siden vinterens storme. Der er de lange, tunge grene, der særligt udgør en risiko. Men også hvis træet er det, man kalder tveget. - Hvis træet deler sig i to og har en spids samling mellem delene, så er der større risiko for, at stammen flækker i storme, fordi samlingen på træet er svag, siger Simon Skov. Svampeangreb kan også gøre et træ ustabilt. Her skal man holde høje med, om der vokser svampe på jorden omkring træet og på træets stamme. Desuden skal man også holde øje med bladene på træets top. - Bladene på trækronerne fortæller om, hvordan træet og dets rødder har det. Hvis der er færre blade, og de er gullige, kan årsagen være svampe eller dårlige rødder, siger Simon Skov. Han fortæller dog, at træerne generelt står meget stabilt i det danske vejr, og at der i de fleste tilfælde ikke er grund til at være nervøs for, at ens træer vælter. - Men man skal heller ikke overse tydelige symptomer, som svamp omkring og på træet og tilstanden på bladene i trækronen, siger Simon Skov.","Stærk sommerblæst får flere træer til at bukke under: Sådan spotter du, om du har et træ, der risikerer at vælte",Silas Bay Nielsen,2023-08-07 20:03:00+00:00,https://www.dr.dk/nyheder/indland/staerk-sommerblaest-faar-flere-traeer-til-bukke-under-saadan-spotter-du-om-du-har-et,Samfund,661,evening,38.480427374044396,1,0,0,35.285714285714285
"Båndet mellem England og Australien er stærkt. De to lande har samme sprog, interne handelsaftaler, en fælles interesse i at fremme hinandens kunstnere og meget, meget mere. Ja, de har endda samme konge, Kong Charles den 3. Men det er ikke udelukkende fred og fordragelighed mellem de to nationer. De deler nemlig også et brændende ønske om at besejre hinanden, når de to hold brager sammen i semifinalen ved VM i fodbold for kvinder senere i dag. Ikke kun fordi der er en plads i VM-finalen på spil. Inden for sport gemmer der sig nemlig også en 130 år lang rivalisering mellem de to nationer og en symbolsk kamp om urnen og asken. - En gammel fjende. En ny kamp. Og en tilbedende nation, der holder vejret. Sådan lød én af det australske Daily Telegraphs overskrifter forleden. De australske aviser har ikke manglet superlativer i beskrivelserne af rivaliseringen mellem Australien og England. Vi bliver dog nødt til at skrue tiden en tand tilbage for at forstå konteksten. I 1882 triumferede Australien på den ikoniske cricketbane The Oval over England og kunne lade sig hylde som vindere af den første udgave af den sidenhen ikoniske cricket-dyst mellem de to nationer. 'Test Cricket Series' blev den kaldt. Som symbol på Australiens triumf fik de en urne med aske som symbol på, at cricket er død i England, Australien har besejret briterne. Der findes forskellige fortællinger af, hvad asken kom fra, alt fra en afbrændt bold til en cricket-pind. I de sidste 130 år har England og Australien kæmpet om urnen og asken, og i sidste måned blev The Ashes, som cricketkampen i dag bliver kaldt, afgjort, hvor Australien sejrede i både mændenes og kvindernes kampe. De engelske medier har derfor pumpet de engelske spillere og trænere med spørgsmål om betydningen af kampen med tanke på rivaliseringen. - Det kommer til at blive virkelig stort. Og efter jeg har fået en masse spørgsmål, kan jeg forstå, det sikkert bliver endnu større, end jeg havde forestillet mig, siger Englands træner, hollandske Sarina Wiegman, til the Guardian. Også i den australske lejr har spørgsmålene om rivaliseringen fyldt en del, og selvom spillerne har forsøgt at nedtone det, så anerkender de også, at den eksisterer. - Der er tydeligvis en kæmpe rivalisering mellem England og Australien, og det kan mærkes alle vegne, siger Australiens keeper, Mackenzie Arnold. Cricket, netball, rugby. Ja, selv dart. Det er alle sportsgrene, som bliver nævnt i disse dage i forbindelse med rivaliseringen. For præcis 20 år siden spillede de to nationer en legendarisk finale ved VM i rugby, hvor den australske avis Sydney Morning Herald måtte komme med en officiel undskyldning til England dagen derpå, efter de havde mobbet englænderne oven på et svidende britisk nederlag. Ved VM i Australien og New Zealand har de australske aviser så igen haft næsen i sky. Eller. Helikopteren i sky. Den australske udgave af Daily Telegraph har nemlig, ifølge the Guardian, sendt en helikopter i luften for at spionere på Englands ellers lukkede træning. På avisens hjemmeside har de publiceret et billede med teksten 'Velkommen til junglen, løvinder'. Englands kvindelandshold bliver kaldt løvinderne. - Vi har sendt en helikopter op for at se, hvordan den gamle fjende forbereder sig, skriver avisen yderligere. Australien er ofte blevet beskyldt for at snyde af englænderne, men hverken spillere, trænere eller det engelske fodboldforbund vil kommentere på hændelsen. I stedet er fokus udelukkende på kampen, og her er der ingen slinger i valsen hos de engelske spillere. - Det bliver et fyldt stadion med mange australske fans, men vi ved, at når vi spiller op til vores bedste, så er vi ustoppelige, siger profilen Lauren Hemp. Om Hemp får ret, og England kan spille sig videre til finalen, finder vi ud af kl. 12.00, når der skrives endnu et kapitel i den lange historie om rivaliseringen mellem England og Australien. Kampen kan høres direkte i Liga på P4 og i DR Lyd ellers ses hos vores kollegaer på TV3 eller Viaplay.","En spionhelikopter, 130 års rivalisering og en urne fuld af aske: Storkamp venter ved VM",Kasper Aleksander Thrane,2023-08-16 07:02:00+00:00,https://www.dr.dk/sporten/fodbold/vm-kvinder/en-spionhelikopter-130-aars-rivalisering-og-en-urne-fuld-af-aske-episk,Sport,663,morning,41.523984967946355,1,0,0,35.0
"Fra sin veranda kan Karin Posborg normalt kigge ud over sin have. Bag den ligger grønne marker, og langs vejen løber en lille bæk, hvor vandet langsomt risler, men de seneste dage er den udsigt forandret drastisk. For vandstanden i bækken er mangedoblet og både marker og vejen er nu oversvømmet. Karin Posborg bor med sin familie i den lille by Lena 100 kilometer nord for Oslo, og nu er deres hus, og mange andre af byens beboeres hjem, imidlertid blevet ramt af uvejret Hans, der har ramt Danmark, Sverige og i særdeleshed Norge hårdt de seneste par dage. Byen ligger i et af de områder i Norge, hvor det har regnet rigtig meget de seneste dage - og derfor har myndighederne også udsendt et rødt varsel for området. Det betyder, at situationen er ekstrem og der er fare for liv og store skader på bygninger og infrastruktur. - Vi har fået at vide, at vi skal være opmærksomme på jordskred og oversvømmelse, og vi skal kontakte politi og beredskab, hvis vi oplever noget. - Men det er jo også begrænset, hvad de kan gøre ved vandet. De har jo ikke en tryllestav, hvor de kan trylle alt vandet væk, siger Karin Posborg. De sidste ti år har Karin Posborg boet i Norge, hvor hun arbejder som sundhedsmedarbejder og tager sig af ældre borgere - men uvejret og den megen regn har også sat en stopper for hendes arbejde. Vejen til og fra hendes hjem er også oversvømmet. - Vi kan ikke komme nogen steder, vores biler kan ikke køre igennem vandmasserne. Jeg kan ikke komme på arbejde, vi kan ikke køre børnene til træning, og vi kan ikke komme ned og handle - det er nok det værste, fortæller hun. Lige nu har familien mad nok til de næste dage, og da deres huset ligger lidt højt, er der hellere ikke kommet vand ind i selve huset. Vandmasser har lagt store områder i byen Lena under vand. Selvom der allerede er faldet meget regn i vores naboland, så er vejrudsigterne ikke alt for gode for Norge og Sverige, fortæller DR's vejrvært Louise Gade. - Efter onsdag kommer der et par dage med mere roligt vejr, men efter søndag peger prognoserne på, at der kommer et regnvejr, og fordi jorden er så mættet med vand, så kommer nordmændene og svenskerne til at kæmpe med den regn, der er faldet, et stykke tid endnu, lyder det fra vejrværten. I Lena er vandet nu 5-7 meter fra Karin Posgaards hus og om udsigten til mere vand, siger hun: - Det værste, der kan ske, hvis der kommer mere vand, er, at vi får vand ind i vores hus og ind i kælderen. Vi har et barn med astma, og jeg ved ikke, om alt den fugt inde i huset vil påvirke ham. Det er det, jeg er mest bange for. Karin Posgaards foran hendes have i Lena. Flere steder i Norge har myndighederne evakueret folk på grund af oversvømmelser, ødelagte veje og risiko for jordskred. Ifølge Louise Gade er der flere årsager til, at den kraftige regn har så store konsekvenser i Norge. - Det er en kombination af flere ting, der gør vejrsituationen så alvorlig. Især fjeldene i Norge, hvor regnen samler sig og løber nedad med forstærket kraft - det er med til at give jordskred, siger Louise Gade. Indtil nu er ingen af Karin Posgaards naboer blevet evakueret, og på vejen har de forsøgt at tage deres forholdsregler ved at bygge nogle sandvolde ved de huse, der er mest udsatte. Karin Posgaard er optimist og håber, at områdets beboere kan klare sig igennem de historisk store vandmængder uden at skulle evakueres. - Det er ikke en tanke, jeg har tænkt, og det er ikke en tanke, jeg har lyst til at tænke, fordi jeg håber vores hus står stabilt og godt. Men sker det, så sker det – men man er nødt til at være lidt positiv i det hele, siger Karin Posgaard.",'Vi kan ikke komme nogen steder': Karin er fanget i sit hus på grund af oversvømmelser i Norge,Kasper Mosholm Thulstrup,2023-08-09 09:27:00+00:00,https://www.dr.dk/nyheder/udland/vi-kan-ikke-komme-nogen-steder-karin-er-fanget-i-sit-hus-paa-grund-af-oversvoemmelser,Udland,664,day,38.45386481071391,1,0,0,23.555555555555557
"Europæiske TikTok-brugere vil i fremtiden få mulighed for at slukke for den personliggjorte algoritme, der bestemmer, hvilket indhold der bliver vist i mediets ""For You"" og ""Live"" side. Det betyder, at TikTok ikke længere vil vise dig indhold baseret på, hvad du tidligere har set og interageret med. Samtidig vil målrettede annoncer - altså reklamer, der vises på baggrund af din adfærd på TikTok - automatisk være slået fra hos brugere mellem 13 og 17 år. Det oplyser TikTok, der er ejet af virksomheden Bytedance, selv i en pressemeddelelse. Her lægger den kinesiske tech-gigant heller ikke skjul på, at ændringerne kommer i kølvandet på EU-lovgivningen, Digital Services Act (DSA) fra 2022, der opsatte en række regler for, hvad de store tech-udbydere må og ikke må. - Som en del af vores bestræbelser på at efterleve kravene i DSA, vil vi snart give vores europæiske fællesskab en anden måde at opdage indhold på TikTok, lyder det i pressemeddelelsen, hvor TikTok også beskriver, hvad der i stedet vil blive vist i dit feed, hvis du slår personaliseringen fra. - Der vil blive vist populære videoer fra både de steder, hvor man bor og rundt om i verden, lyder det i pressemeddelelsen. Det er altså relativt centrale dele af TikToks funktioner, man nu som europæisk bruger kan vælge til og fra, men det er tvivlsomt, om brugerne kommer til at benytte sig af, at man fremover vil kunne slå den personaliserede algoritme fra. Det vil nemlig give et helt andet produkt end det, brugerne åbner TikTok for at få, lyder det fra DR's tech-korrespondent Henrik Moltke. - Jeg tror, at ret få vil benytte sig af det her, for det er TikToks hemmelige ingrediens, at platformen er god til at finde sjove og mærkelige videoer, der passer til dig – nogle gange skræmmende god, siger han. Med beslutningen viser TikTok, at virksomheden er klar til at bøje sig lidt for den europæiske lovgivning. Men ikke så meget, at man mister for mange af de over en milliard brugere, som den populære app har på verdensplan. - Det ødelægger produktet for brugeren, hvis man slår personalisering fra, og det ved TikTok godt, siger Henrik Moltke. Nogenlunde samme melding kommer fra Ken Friis Larsen, lektor på Datalogisk Institut på Københavns Universitet. - Det er jo de her algoritmer, som sorterer i alt det skrald, der er, og kun viser dig de ting, som du er interesseret i. Hvis jeg lige pludselig slår det fra, så får jeg lige pludselig alt muligt skrald, som er uinteressant, siger Ken Friis Larsen, der samtidig understreger, at han ikke kender til de programmerings-specifikke ændringer i algoritmen. Bliver TikTok et næsten ubrugeligt produkt, hvis man ikke siger ja tak til deres personalisering? - Sat på spidsen - ja. DR Nyheder har forsøgt at få en kommentar fra TikTok. Det har ikke været muligt. Henrik Moltke mener, at TikToks beslutning er et udtryk for, at EU-lovgivningen faktisk bliver lyttet til af de store techvirksomheder. Særligt TikTok, der konstant befinder sig i en strid modvind bestående af beskyldninger om spionage, datahøst og for tætte bånd til den kinesiske stat. - De gør, hvad de kan, men det er klart, at de ikke laver platformen om, så folk ikke gider at bruge den. Det er ikke kun de tætte bånd til den kinesiske stat, der har fået blandt andet Center for Cybersikkerhed til at kritisere mediet. Også den store mængde data som TikTok - og mange andre sociale medier - indsamler på deres brugere, er blevet kritiseret. Og her skal man ikke tro, at der bliver indsamlet mindre data på en, bare fordi man vælger at slå den personificerede algoritme fra, lyder det fra Henrik Moltke. - Jeg er ret sikker på, at det her ikke gør nogen forskel i forhold til, hvor meget data, der indsamles på brugerne. - Det er jo det, de skal tjene deres penge på, og det piller de selvfølgelig ikke ved. TikTok forventer, at ændringerne træder i kraft fra 28. august.",TikTok tilbyder europæiske brugere at slukke for sin 'hemmelige ingrediens',Jakob Slyngborg Trolle,2023-08-08 16:00:00+00:00,https://www.dr.dk/nyheder/viden/teknologi/tiktok-tilbyder-europaeiske-brugere-slukke-sin-hemmelige-ingrediens,Videnskab,664,evening,42.90456621004566,1,0,0,60.0
"Norge kæmper fortsat med de enorme eftervirkninger af stormen 'Hans', der har hærget landet i denne uge. Det norske uvejr har medført forhøjede vandstande, oversvømmelser og strømafbrydelser. Samlet set er over 4.000 personer blevet evakueret fra deres hjem. Senest er elven, som løber gennem byen Drammen, steget så meget over normal-niveau, at 80 husstande i den nærliggende by Hokksund ifølge norsk TV2 i går er blevet evakueret. Myndighederne frygter, at de stigende vandstande vil påføre dæmningen Hellefoss nær Hokksund skade, hvilket vil være til fare for indbyggerne. Dammens Tidende skriver, at Røde Kors og kommunen i området gik fra hus til hus for at kontakte beboerne, og at det primært er beboere langs elvens bredder, der evakueres. Vandstanden i området er seks gange højere end vanligt. Et andet sted i Norge er 27 personer blevet evakueret fra en campingplads ifølge norske NRK. Det skete ved Frognerstrand Camping i Nes Kommune, der ligger nordøst for Oslo. Operationsleder i områdets politidistrikt, Terje Marstad, fortæller, at vandet steg tilpas hurtigt til, at campisterne måtte evakueres af sikkerhedshensyn. Hun oplyser samtidig, at vandet ventes at stige yderligere ved campingpladsen, og at flere personer derfor kan blive evakueret i morgentimerne fredag. Selvom man i Norge lige nu oplever de højeste vandstande i mere end 50 år, så ser det slet ikke ud til, at man har set det værste endnu. Ifølge prognoser fra Norges Vandressource- og Energidirektorat (NVE) vil vandet i søerne i flodsystemet Drammensvassdraget, der er landets tredjestørste og munder ud i havet ved byen Drammen, fortsætte med at stige de kommende dage. De norske elvsystemer udgør et komplekst netværk af floder, søer og fjorde, der strækker sig gennem landet. De spiller en vigtig rolle i hydrologi, transport og naturressourceudnyttelse gennem blandt andet vandkraft. Det forventes, at vandstanden i Randsfjorden vil stige yderligere 60 centimeter de kommende dage og toppe enten lørdag eller søndag, mens Tyrifjorden længere nede i flodsystemet ventes at stige op mod 1,5 meter fem til søndag. Randsfjorden og Tyrilfjorden ligger henholdsvis opstrøms og nedstrøms nær byen Hønefoss, hvor mere end 1.600 indbyggere allerede er blevet evakueret grundet oversvømmelser. Det er en voldsom stigning i vandstanden, men alligevel anser man det hos NVE som gode nyheder. - Vandstanden i de store søer kommer til at stige og vil fortsat være på rødt niveau. Men som det ser ud nu, så ser vandstanden ned mod Drammen ikke ud til at blive helt så højt, som vi havde frygtet, fortæller Ivar Berthling, sektionschef for jordskredsvarsling hos NVE til NRK. Han fortæller, at vandstanden nu igen synker øverst oppe i de norske flodssystemer, men at alt det ekstra vand bevæger sig gennem systemerne ud mod havet, hvor det nu medfører øgede vandstande længere nede i floderne. - Der forventer vi, at oversvømmelserne vil tage til de kommende dage, siger han. Et hus og en campingvogn i Hemsedalen nordvest for Oslo blev revet med at de enorme vandmasser: Onsdag besøgte Norges statsminister, Jonas Gahr Støre, nogle af de berørte områder, og han var klar i mælet omkring manglende klimasikring i bestemte dele af landet. - I det sydøstlige Norge har man historisk ikke bygget til denne mængde nedbør, men vi kan se frem til vildere og vådere vejr - også her. Så vi ved, at der må klimatilpasning til, og det vil ske, sagde statsministeren til NRK. Han vil i dag besøge flere ramte områder sammen med den norske justits- og beredskabsminister, Emilie Enger Mehl, og landets olie- og energiminister, Terje Aasland. Mjøndalen, der ligger i nærheden af Hokksund, får desuden royalt besøg i dag som følge af det ekstreme vejr i området. Det norske kongepar vil besøge Norges Vandressource- og Energidirektorat (NVE), lokalsamfundet og dem, som arbejder i området. Det er ikke første gang, at Norge rammes af store oversvømmelser. I foråret og sommeren 1995 blev dele af landets sydøstlige del også oversvømmet som følge af 40 procent mere sne i bjergene, som smeltede i løbet af foråret og sommeren. Dengang måtte 7.000 personer evakueres og én mand omkom.","I Norge fortsætter evakueringerne, mens de ekstreme vandmasser skaber oversvømmelser på deres vej",Frederik Brund Flintegaard,2023-08-11 10:52:00+00:00,https://www.dr.dk/nyheder/udland/i-norge-fortsaetter-evakueringerne-mens-de-ekstreme-vandmasser-skaber-oversvoemmelser,Udland,665,day,46.314962020844376,1,0,0,51.46153846153846
"Regeringen vil med et lovindgreb forhindre koranafbrændinger foran andre landes ambassader. Så meget ved vi, for det slog udenrigsminister Lars Løkke Rasmussen (M) fast i går aftes. Men hvordan det skal ske, er vi endnu ikke blevet klogere på. For regeringen havde ikke konkrete forslag med, da ordførere fra alle Folketingets partier tidligere i dag var inviteret til briefing om regeringens forslag. Og det er der en grund til, understregede udenrigsministeren efter mødet. For man har med vilje valgt at involvere omverdenen i nogle ""meget tidlige processer i regeringen"". - Når vi ikke kan svare på det, er det fordi, regeringen har valgt at forsøge at løse problemet, inden det vokser os over hovedet. Det gør så, at vi ikke kan præsentere den færdige løsning. Men at vi signalerer ude i verden, at vi arbejder med det, bidrager forhåbentlig til, at problemerne ikke eskalerer, lød det. Forslaget fra regeringen er kommet, efter en række muslimske lande har protesteret mod afbrændinger af koranen foran forskellige landes ambassader. Senere i dag holder Organisationen for Islamisk Samarbejde, OIC, et ekstraordinært møde om koranafbrændinger i Danmark og Sverige. Organisationen er en samarbejdsorganisation for hele 57 muslimske lande. Ifølge Lars Løkke Rasmussen vil regeringen signalere politisk vilje til at tage problemet alvorligt. Men forslaget om et forbud skyldes ikke, at regeringen føler sig presset til det, understreger han. - Det er fordi vi har foretaget en politisk analyse af, at det er i vores alle sammens bedste interesse. Det gælder i forhold til at varetage danske interesser ude i verden, det gælder i forhold til danskernes sikkerhed, og det gælder i særlig grad i den her geopolitiske situation, vi befinder os i, med krig i Ukraine og med nogle lande som Rusland, der er med til at puste til ilden, sagde han efter mødet. Regeringen har sat juristerne i Justitsministeriet i gang med at finde ud af, hvordan et forbud kan se ud. Men der er endnu ingen tidshorisont for, hvornår man er klar med konkrete forslag. I videoen her kan du se, hvilken lovgivning andre europæiske lande har på området: Forslaget fra regeringen har dog ikke mødt nogen stor opbakning fra Folketinget. I går aftes fik regeringen på puklen for forslaget fra særligt de borgerlige partier i oppositionen, der var stærkt kritiske overfor en sådan begrænsning af ytringsfriheden. Det blev kaldt både et ""knæfald"" og at stille sig på den forkerte side af historien. I dag meldte flere partier på venstrefløjen sig også i koret af kritikere. Enhedslistens Mai Villadsen skriver på det sociale medie X (det, der tidligere hed Twitter), at vi ikke skal ændre vores lovgivning, bare fordi despotiske regimer truer danske eksportinteresser. Samme sted skriver SF's formand, Pia Olsen Dyhr, at hun ikke mener, vi i Danmark skal indskrænke vores frihed, mens De Radikales udenrigsordfører, Christian Friis Bach, efter mødet i dag erklærede sig kritisk overfor forslaget, men understregede at han samtidig anerkender alvoren i den nuværende situation. I dag gav regeringen da også udtryk for, at indskrænkelsen af ytringsfriheden er fyldt med dilemmaer. For på den ene side står trusselsbilledet mod Danmark og Danmarks muligheder for at danne partnerskaber med andre lande, og på den anden side står så ytringsfriheden. - Det er altid et dilemma mellem folks ret til at ytre sig som de vil i handling og ord, og på den anden side en samlet afvejning af Danmarks interesser og sikkerhed. Vi har et højt trusselsniveau i Danmark. Vi er på niveau 4 ud af 5. - De her gentagne forhåninger er med til at kaste en masse meget negativ og potentielt farlig opmærksomhed mod Danmark, lød vurderingen fra justitsminister Peter Hummelgaard (S). Og der har afvejningen - for regeringen, i hvert fald - været, at der skal korrigeres lidt. - Vi har afvejet situationen på en måde, hvor vi nu sætter gang i et arbejde med henblik på at lave en korrektion af den voldsomme udvidelse af ytringsfriheden, der fandt sted i 2017, hvor man afskaffede blasfemiparagraffen, lød det fra Lars Løkke Rasmussen.","Koran-forslag skal sende signal og 'løse problemet, inden det vokser os over hovedet'",Emil Eller,2023-07-31 13:09:00+00:00,https://www.dr.dk/nyheder/politik/koran-forslag-skal-sende-signal-og-loese-problemet-inden-det-vokser-os-over-hovedet,Politik,666,day,48.80681818181819,1,0,0,35.42857142857143
"Sandheden skal som bekendt høres fra børn og fulde folk. Men ikke fra fulde børn - selvom det lader til, at der kunne være et par sandheder at hente. Der er nemlig sket en stigning i andelen af 15-årige skolebørn, der drikker alkohol mindst én gang ugentligt, og som har prøvet at være fulde mindst to gange. Sådan lyder konklusionen i en ny undersøgelse fra Statens Institut for Folkesundhed. I ""Skolebørnsundersøgelsen 2022"" påpeges det endvidere, at danske skolebørn debuterer tidligere med alkohol og har et mere fuldskabsorienteret alkoholforbrug sammenlignet med deres sidestykker i resten af Europa. Og det er på tide, at der sættes en prop i udviklingen. Det mener organisationen Alkohol & Samfund, hvor man gerne ser, at man kigger lovgivningen på området efter i sømmene. - Det er en dybt bekymrende udvikling. Der er behov for, at vi sætter nogle langt bedre rammer for børn og unges alkoholforbrug og for at vores lovgivning afspejler de sundhedsfaglige anbefalinger fra Sundhedsstyrelsen, lyder det fra Ida Fabricius Bruun, direktør i Alkohol & Samfund. Sundhedsstyrelsen anbefaler, at personer under 18 år slet ikke drikker alkohol. Det skyldes blandt andet, at et højt alkoholforbrug særligt blandt unge kædes sammen med en række negative konsekvenser på både kort og længere sigt. Dels kan de unge komme ud for skader, ulykker eller blive udsat for vold eller konflikter, mens de er fulde, ligesom studier tyder på, at unge, der begynder tidligt, også kan være i øget risiko for at udvikle både fysiske og psykiske sygdomme samt alkoholproblemer senere i livet. Som lovgivningen er nu, kan man dog som 16-årig selv gå ned i det lokale supermarked og fylde indkøbsnettet med øl, vin og andre alkoholiske drikke med en alkoholprocent under 16,5. Men det skal være slut, mener Alkohol & Samfund. - Det skal selvfølgelig ikke være muligt indenfor loven at købe alkohol, når man er under 18. Vi efterspørger en højere aldersgrænse for køb af alkohol og en bedre håndhævelse af selvsamme aldersgrænser, siger Ida Fabricius Bruun. De seneste års stigning i alkoholforbruget blandt de ældste elever i grundskolen skal ses i lyset af, at tendensen ellers længe har været nedadgående. Men det betyder ifølge Alkohol & Samfund ikke, at danske unge af den grund har ligget på den lade side de seneste mange år. - Der er sket et fald i det generelle forbrug. Men danske unges alkoholforbrug ligger stadigvæk betydeligt højere end hos unge i samtlige andre lande i Europa, og der er langt ned til nummer to, siger Ida Fabricius Bruun. Og særligt hos pigerne har alkoholforbruget de seneste år taget fart igen. Blandt de adspurgte piger i 9. klasse svarer 22 procent, at de drikker alkohol mindst én gang om ugen. I 2014 gjaldt det for 12 procent af pigerne. Og mens andelen for drengene i 2014 lå på 21 procent, er den i 2022 steget til 27 procent. - Det betyder, at alt hvad vi har gjort og gør for at ændre alkoholkulturen ikke er tilstrækkeligt, siger Ida Fabricius Bruun, direktør i Alkohol & Samfund. Sundhedsminister Sophie Løhde (V) er enig i, at der er behov for handling i forhold til at få nedbragt alkoholforbruget blandt børn i udskolingsalderen. Hun mener dog ikke, at problemet løses ved at hæve aldersgrænsen, således at man fremover skal være fyldt 18 for at købe alle former for alkoholiske drikke. - Regeringen har ikke et totalforbud i baghånden. Og jeg tror i virkeligheden, at det er lidt naivt at tro, at vi kan forbyde os ud af alle problemer, siger Sophie Løhde. Sundhedsministeren ser hellere, at man i stedet overvejer at skrue ned for den tilladte alkoholprocentsats på 16,5, som man som 16-årig lovligt kan købe. Og så er hun er enig med Alkohol & Samfund i, at der skal føres bedre kontrol med at de allerede gældende aldersgrænser for salg af alkohol overholdes. - Der er alt for mange steder, hvor der sælges alkohol til mindreårige, selvom det er ulovligt. Det er forargeligt og skal have større konsevenser, siger Sophie Løhde.",Skoleelever drikker mere og er oftere fulde: 'Det er en dybt bekymrende udvikling' ,Christian Holm,2023-08-17 07:51:00+00:00,https://www.dr.dk/nyheder/indland/skoleelever-drikker-mere-og-er-oftere-fulde-det-er-en-dybt-bekymrende-udvikling,Samfund,668,morning,43.199643493761144,1,0,0,43.769230769230774
"I denne uge har sygeplejersker flere steder i landet nedlagt arbejdet i en time af gangen i protest mod deres arbejdsforhold. Men arbejdsnedlæggelserne er i strid med overenskomsten, og derfor skal Dansk Sygeplejeråd og Danske Regioner mødes i dag i Arbejdsretten klokken 14. Arbejdsgiveren, Danske Regioner, kræver nemlig, at arbejdsnedlæggelserne stopper, og at de pågældende sygeplejersker får en bod. Ifølge arbejdsmarkedsforsker Laust Høgedahl, lektor på Det Samfundsvidenskabelige Fakultet ved Aalborg Universitet, er det forventeligt, at sagen er endt for retten. - Hvis de bare havde nedlagt arbejdet i en enkelt time, så ville man nok se igennem fingrene med det, men i og med at man gør det systematisk, og man også har varslet, at man vil gøre det igen, så er det meget forventeligt, at arbejdsgiverne vil bringe det for Arbejdsretten, siger han. Arbejdsnedlæggelserne er blandt andet blevet koordineret i grupper på sociale medier. Mandag var det blandt andet 100 sygeplejersker på Rigshospitalet og over 30 sygeplejersker på Aalborg Universitetshospital Syd, der nedlagde arbejdet i en time fra morgenstunden. Også tirsdag og onsdag nedlagde sygeplejerskerne arbejdet i en time. Ifølge sygeplejerske og talsmand Luca Pristed kan han og hans strejkende kollegaer se frem til en daglig bod på 56 kroner om dagen for de overenskomststridige arbejdsnedlæggelser. Arbejdsretten kan så forhøje boden til 86 kroner, hvis strejkerne fortsætter. - Det er vi klar til at modtage, og det vidste alle godt, da vi gik ind til det, at det var sådan, det var. I og med at vi kun har ødelagt vores arbejde tre timer, så er det ikke så meget, og vi er klar til at håndtere den bod, siger han. Tror du, at de her strejker fortsætter? - Det ved jeg, de gør. Der er mange, der har skrevet og spurgt mig om råd til det her, og jeg har vejledt dem, så godt jeg kunne, siger han og tilføjer: - Jeg er jo bare mig - uden om nogle organisationer og uden ledelsens viden, så jeg har vejledt dem så godt, jeg kan, og så håber jeg og ved, at der er nogle andre hospitaler, der vil tage teten næste uge. Kan du sige noget om, hvem det er? - Nej. I Arbejdsretten vil der være fokus på, om sygeplejerskernes fagforening, Dansk Sygeplejeråd, på nogen måde har haft en rolle i arbejdsnedlæggelserne, fortæller arbejdsmarkedsforsker Laust Høgedahl. - Fagforeninger har en forpligtigelse til at prøve at opretholde fredspligten. Det vil sige, at folk går på arbejde, når overenskomsten løber. Så det er noget, som Arbejdsretten skal tage stilling til, siger han. Men det er ikke bevis nok, at der er nogle sygeplejersker, der har nedlagt arbejdet efter en arbejdskonflikt. - Man skal jo have et eller andet bevis for, at Dansk Sygeplejeråd er involveret i de her overenskomststridige arbejdsnedlæggelser. Det kan være en mail eller et brev, der viser, at man opildner til at nedlægge arbejdet overenskomststridigt, siger han. Hos Dansk Sygeplejeråd afviser formand Grete Christensen dog, at forbundet på nogen måde har et medansvar for arbejdsnedlæggelserne. - Jeg er helt sikker på, at vi har gjort alt det, vi kunne, for at få dem tilbage på arbejdet. Vi har ikke vist, hvor det var henne, vi har ikke anet noget om, hvad det næste skridt var. Vi har gjort alt, hvad vi kunne, siger hun. Fortsætter sygeplejerskerne med aktioner, hvor de nedlægger arbejdet, kan Arbejdsretten i første omgang vælge at skærpe straffen, siger Laust Høgedahl. - Det næste skridt kan være, at man skruer op for bodens størrelse, og det næste skridt kan så være, at man fritstiller eller fyrer de sygeplejersker, som har nedlagt arbejdet overenskomststridigt, siger han. Men ifølge sygeplejerske Luca Pristed har sygeplejerskerne dog ikke andet valg end at protestere, efter at regeringen greb ind i deres strejke. - Det hjælper ikke, at regeringen bare ophøjer en mæglingsskitse til lov og bare tror, at alt kører videre, for det kører ikke videre på de danske hospitaler. Vi mangler sygeplejersker, vi mangler hænder, og det begynder at blive farligt for patienterne, siger Luca Pristed.",Sygeplejersker skal i Arbejdsretten i dag: Kan få daglig bod på 86 kroner,Thomas Prakash,2021-09-09 03:45:00+00:00,https://www.dr.dk/nyheder/indland/sygeplejersker-skal-i-arbejdsretten-i-dag-kan-faa-daglig-bod-paa-86-kroner,Samfund,669,morning,41.519941051855945,1,0,0,28.384615384615387
"Den tørreste maj i 15 år og en start på juni uden regn har fået tørken til at kradse, som vi ikke har set det på denne tid af året siden 2008. Vi har siden den 23. maj haft 15 døgn i træk uden, der er faldet en eneste dråbe regn noget sted i landet. Kombineret med solrigt og blæsende vejr har det været opskriften på, at enorme mængder vand i jorden er fordampet. Det fik i den sidste uge af maj DMI's tørkeindeks til at stige til 9, der er grænsen for, hvornår der tales om et egentligt tørkedøgn. Siden da er tørkeindekset på landsplan steget til 9,7. Det svarer til, at der i gennemsnit fordelt over hele landet mangler 97 millimeter vand i jordens vandmagasiner - og vi har nu haft otte tørkedøgn i træk. Tørkeindekset går på en skala fra 0 til 10. Tørken har også givet øget brandfare. Det fik tirsdag Politiet og Bredskabsstyrelsen til at advare om brug af åben ild i naturen. Ifølge den europæiske tjeneste for skov- og naturbrande i EU (EFFIS) er brandfaren flere steder i den østlige del af landet høj, mens den er moderat i stort set resten af landet. Mens tørkeindekset kun fortæller noget om, hvor meget vand jorden mangler, så giver brandfareindekset fra EFFIS i højere grad information om, hvor tør vegetationen er - og dermed hvor stor risikoen er for, at den kan antænde. Alt tyder på, at tørkeindekset de kommende dage vil nærme sig eller nå sit maksimale niveau på 10, og brandfaren vil øges yderligere. Ifølge prognoserne er der udsigt til en længerevarende tørke med fortsat solrigt og knastørt vejr. Den engelske prognosemodel ECMWF, som DR Vejret benytter, har de næste ti døgn ikke så meget som en dråbe regn til Danmark. Mens der falder rigeligt med regn i Syd- og Centraleuropa, så efterlader Prognosekortet for den samlede nedbørsmængde frem til den 17. juni området omkring Danmark i et stort hul uden nedbør. Den fortsatte tørke får brandfaren i Danmark til at øges, så den i slutningen af næste uge ifølge prognosen fra EFFIS vil nå et niveau, der i det meste af landet betegnes som høj eller meget høj. På den i forvejen mest tørre del af Sjælland ventes der ifølge prognosen ekstrem høj brandfare i næste uge. Herefter er prognoserne meget usikre, men meget tyder på, der i dagene efter den 17. juni vil falde ingen eller kun lidt nedbør, der kan betyde en fortsat øget brandfare frem mod sankthans. Det tørre vejr, vi oplever lige nu, er at finde blandt de absolut mest tørre år siden DMI begyndte servicen tørkeindekset. For den 7. juni finder vi kun et enkelt år, der har et højere tørkeindeks end dagens 9,7. Det var i 2008, hvor tørkeindekset var oppe på 9,9. I tørkesommeren 2018 lå tørkeindekset den 7. juni på 9,6. I 2008 kulminerede tørkeindekset på 10 i tre dage fra den 9. til den 11. juni, hvorefter nedbørsforholdene blev mere almindelige for årstiden. Det samme gjorde tørkeindekset. 2018 fortsatte derimod den tørre trend med tørkedøgn på stribe frem til starten af august, og i hele 20 dage i løbet af en helt usædvanlig tør juli var tørkeindekset oppe på 10. Det knastørre sommerhalvår 2018 udmærkede sig ved, at have 18 døgn i træk med under en millimeter regn allerede i april. Maj fulgte efter med 17 døgn i træk med under en millimeter, og fra den 22. juni og frem til den 26. juli var der hele 25 døgn i træk med under en millimeter. Heraf var der ti døgn i træk uden nedbør overhovedet. I alt faldt der i 2018 blot 16,8 millimeter i hele juli måned. Mens vi i år har haft otte tørkedøgn med et tørkeindeks over 9, var der i 2018 hele 58 tørkedøgn. I år får vi dog med sikkerhed endnu flere end de otte. I første omgang venter mindst 10 tørkedøgn, og hvis de usikre prognoser frem mod sankthans får ret måske helt op til 15 tørkedøgn yderligere.",Tørken bliver langvarig - kan give ekstrem brandfare i Danmark,Anders Brandt,2023-06-07 18:10:00+00:00,https://www.dr.dk/nyheder/vejret/toerken-bliver-langvarig-kan-give-ekstrem-brandfare-i-danmark,Vejret,670,evening,34.243178692914526,1,0,0,53.44444444444444
"De startede egentlig med at producere droner til civile formål. Men i sommer fik det dansk firma Nordic Wing besked på at levere droner til det ukrainske militær i kampen mod Rusland. Ordren kom fra fonden International Fund for Ukraine, som Danmark og en lang række lande donerer penge til, og som er styret af Storbritannien. Nu har selskabet sendt den første af to leverancer afsted til Ukraine, som er en del af aftalen. Det er hemmeligt, hvor mange droner firmaet skal sende til Ukraine, men en enkelt Astero-drone koster – afhængig af kravene til hardware og software – mellem 0,5 og 1,5 millioner kroner. Nordic Wings direktør forklarer her, hvad der sker, når dronen blive sendt afsted: Dronen kan flyve langt og lydløst, samtidig med at den filmer og sender data hjem, og det har gjort den interessant i militære kredse. - Vi giver dem mulighed for at sende kameraudstyr op i himlen, som kan flyve langt og stille uden at blive opdaget, og så kan man skabe sig overblik, og overblik er sindssygt vigtigt i krig, siger Esben Nielsen, direktør i Nordic Wing. Dronen vejer 4,5 kilo og har en rækkevidde på cirka 135 kilometer. Den kan flyve i tre en halv time på en opladning og var oprindeligt tiltænkt civile opgaver, fordi den for eksempel kan bruges til fotografering og opmåling i forbindelse med at anlægge motorveje. Nu inkluderer ordrebøgerne også leverancer af militær karakter til Ukraine, hvor dronen skal operere under helt andre forhold. Derfor har Nordic Wing også udviklet en software, der ifølge firmaet selv kan håndtere fjendens forsøg på at forstyrre de frekvenser, dronerne kommunikerer data hjem på. - Der er en hulens til forskel på at stå her i Værløse på en varm dag med en let brise i ryggen og så på at bruge det her udstyr i en skyttegrav i Ukraine klokken 01.00 om natten af en 22-årig knægt, som er stresset over, at mortérgranaterne flyver over hovedet på ham. Det skal også virke der, siger Esben Nielsen. Fonden blev etableret i kølvandet på donorkonferencen ’#CopenhagenUkraine’ i København i august sidste år, som Danmark var vært for sammen med Storbritannien og Ukraine. Formålet med fonden at er hjælpe Ukraine med militær bistand. Fonden administreres af det britiske forsvarsministerium. Kilder: Den britiske regering og Forsvarsministeriet Droner bliver allerede brugt i krigen mellem Rusland og Ukraine. For eksempel til at angribe fjenden. Det er de danske droner fra Nordic Wing ikke lavet til, men direktøren anerkender, at han lige nu tjener penge på krig. - Krigen er noget, hvor vi nationalt har valgt at gå ind og hjælpe Ukraine, og vi har valgt at sige: Hvad kan vi i det her land? Vi kan noget med teknologi, vi kan noget med kloge hoveder, og det er os, siger direktøren. Han forklarer, at selskabet siden ordren fra International Fund for Ukraine også har modtaget flere ordrer om at sende droner til Ukraine. Esben Nielsen ønsker ikke at komme nærmere ind på, hvem de andre kunder er, men ordrerne betyder alt andet lige mere arbejde for en virksomhed, der på halvandet år er vokset fra knap 10 til 40 medarbejdere. En vækst, der først og fremmest sker på baggrund af krig. - Det er på en grim baggrund, og der er ingen, der synes, den her krig er god, det er åbenlyst. Nu står vi bare med en mulighed for at prøve at løse en lille del af det her, og det gør vi, og det er vi stolte over at være med til, siger Esben Nielsen. I juni blev 10 partier i Folketinget enige om et nyt forsvarsforlig, hvor der blandt andet står, at forsvarsrelevant forskning og udvikling inden for drone- og kvanteteknologi skal styrkes. Hos Nordic Wing har man allerede oplevet en større villighed i Forsvaret til at samarbejde. - For ti år siden kunne det være svært at komme igennem med noget, og det er det ikke nødvendigvis mere. Der har været en holdningsændring i forhold til, hvordan man går ud og arbejder teknologisk sammen med SMV’er (små og mellemstore virksomheder, red.).",Efterspørgsel på droner til Ukraine giver vokseværk til dansk selskab,Anders Dall,2023-08-13 06:00:00+00:00,https://www.dr.dk/nyheder/indland/efterspoergsel-paa-droner-til-ukraine-giver-voksevaerk-til-dansk-selskab,Samfund,680,morning,43.16176470588235,1,0,0,50.0
"I ridesporten er det samarbejdet mellem hest og rytter, der er afgørende. Hvis den ene ikke præsterer, gør den anden heller ikke. En dygtig hest kan ikke gøre en dårlig rytter god – eller omvendt. Det er et makkerskab. Men hvad betyder det for sådan et makkerskab, at den ene part ikke nødvendigvis kan sige fra? Det er et af fokuspunkterne i en ny udtalelse fra Det Dyreetiske Råd, der ser nærmere på brugen af heste i sport. Publikationen fra Det Dyreetiske Råd har været under udarbejdelse i fire år og er den første af sin slags. Det konkluderes blandt andet, at ""der er behov for at gøre op med synet på hesten som en atlet og i stedet anerkende, at hestes deltagelse i konkurrencer alene handler om menneskers interesser og ambitioner"". Og den formulering undrer formanden i Dansk Rideforbund, Ulf Helgstrand. - Hesten er jo en atlet i det øjeblik, den er i konkurrence. Den er den ene af to parter til at levere resultater, siger han. Han understreger dog, at det selvfølgelig ikke betyder, at hesten skal lide overlast. - Vi skal sikre, at atleten har det godt. Vi er selvfølgelig enormt opmærksomme på, hvis vi ser noget, der ikke er acceptabelt, siger han. Balancen mellem præstationer og pres på dyret er også en af de ting, der går igen i udtalelsen fra Det Dyreetiske Råd. Rådet finder det ikke i sig selv problematisk, at heste anvendes til sport, men det kan blive et problem, hvis hestene på grund af sportslige hensyn ""presses og begrænses på måder, der kan kompromittere deres velfærd"". Derfor opfordres der i udtalelsen til, at der udarbejdes specifik lovgivning, der gælder brug af sportsheste, hvis ikke anbefalingerne fra Rådet ""fører til øjeblikkelig handling fra branchens side"". Udtalelsen fra Det Dyreetiske Råd tager udgangspunkt i ridesportens to store discipliner, springning og dressur. De to discipliner er dog udelukkende valgt for at afgrænse udtalelsen, og overvejelserne og anbefalingerne gælder overordnet al sport, der involverer heste. Har eksisteret siden 1991 Hører under Fødevareministeriet Består af en formand og mindst ti medlemmer Medlemmerne udpeges af fødevareministeren Skal følge udviklingen inden for dyrevelfærd og rådgive fødevareministeren i forbindelse med fastsættelsen af regler om dyrevelfærd og dyreetik Kilde: Det Dyreetiske Råd Hos Dansk Rideforbund vil man læse den 56 sider lange rapport nøje, inden eventuelle initiativer sættes i værk, lyder det fra formand Ulf Helgstrand. - Der bliver rejst nogle problemstillinger, som vi selvfølgelig vil kigge på. Er der noget, vi vil, er det at værne om hestevelfærden under nogle betingelser, der gør, at vi fortsat kan drive vores sport, siger han. Overordnet mener han, at mange af de ting, der peges på i udtalelsen, i forvejen står beskrevet i rideforbundets reglement. Men udtalelsen kan naturligvis være anledning til at se på, om de i forvejen nedskrevne regler så også bliver håndhævet. - Nogle af punkterne tolker jeg som en løftet pegefinger, og det skal vi jo forholde os til, siger Ulf Helgstrand. Formanden mener, at debatten om dyrevelfærd i ridesport kan være præget af følelser, og det er vigtigt at skelne mellem det, der er baseret på fakta, og det, der ikke er. - Vi kommer ikke til at ændre noget, fordi nogen synes eller mener, at det gør ondt på hesten. Jo, hvis det er rigtigt, men ikke fordi nogen kommer med en løs påstand. Men kommer der ny viden på området, er vi selvfølgelig med på ethvert tiltag, siger han. For ham er det vigtigt, at det er viden, der afgør, om noget skal ændres. Når det drejer sig om levende væsener, er det nemt at lade sig rive med af følelserne, men det er ikke holdbart, siger Ulf Helgstrand. - Vi skal læse udtalelsen nøje, og så må vi se, hvad vi kan gøre, der er vidensbaseret. At vi reelt har en viden, når vi skal lave nogle tiltag for at forbedre dyrevelfærden, vil fremme os alle sammen, siger han. I sidste ende handler det nemlig om én ting for Ulf Helgstrand: - Vi er jo ikke interesserede i at ødelægge vores egen sport, siger han.",Er heste atleter? Ny rapport om ridesport rejser etisk spørgsmål,Helena Melin,2023-03-17 15:22:00+00:00,https://www.dr.dk/sporten/ridning/er-heste-atleter-ny-rapport-om-ridesport-rejser-etisk-spoergsmaal,Sport,680,day,41.49089635854342,0,1,0,45.0
"Vandbøflernes hoveder og horn er det eneste, der stikker over vandet. Deres kroppe har nedsænket sig i det køligere vand under lufttemperaturer, der om eftermiddagen ligger på 45 grader celcius. Nogle søger ind mellem sivene, hvor isfugle hviler sig på stråene, der bøjer sig under deres vægt. Bønderne hælder resultatet af morgenens malkning over på spande. Kvinder har travlt inde i hytterne, der er bygget af siv og presseninger på jordpletter i vandet. Det mesopotamiske marskland i det sydlige Irak udgør et unikt samfund - både for mennesker, dyr og planter. Historisk strakte vådområderne sig over 15.000 kvadratkilometer på flodsletten mellem Tigris - og Eufrat-floderne, som marsk-araberne har levet af i årtusinder. I dag er marsklandet skrumpet til under halvdelen, og kom i 2016 på Unescos liste over verdenskulturarv for sin særlige kultur og biodiversitet. Men efter fire år med tørke, rekordlav regn og dæmninger, der holder på vandet i Tyrkiet og Iran, tørrer marsklandet ind, og beboerne migrerer. Abu Haider trækker vejret ind og lukker øjnene. Tænder en cigaret. - Roen, siger han, for den er her stadig. Men den er blevet tilføjet en ny uro om fremtiden. Hans far blev født her. Abu Haider blev født her og har aldrig levet andre steder. Han er i slutningen af halvtredserne og har seksten børn med to koner. Han har tjent til familien ved at sejle irakiske turister rundt på den glitrende vandoverflade, ad de smalle vandveje mellem sivene og de lidt bredere vandboulevarder og søer, hvor der pludselig ligger æg og udklækkede fugle i reder i overfladen. Da jeg mødte ham i slutningen af 2017, hev hans hustru garn op med fisk i. Men siden er det kun gået én vej. Han slukker bådens påhængsmotor og med en bambustok hiver han os ind til bredden. I kanalen forude er vandstanden nu så lav, at vi ikke kan sejle. Han stiger i land på et stykke jord, hvor kun et par beboere er tilbage. - Her var der fyldt med familier, fyldt med huse, og der var så mange vandbøfler. Nu er de fleste forsvundet, siger Abu Haider. Resterne af et klæde i en forladt sivhytte svajer i brisen. Et vandbøffel-kranium med hvide horn ligger tilbage. Abu Haider tager fat i hornene og løfter dem op, som om det meget vel kunne repræsentere fremtiden. Udtørrede vandplanter ligger nærmest som forsteninger, jorden sprækker, åbner sig mod afgrunden. - Det plejede at være en vandvej fyldt med vand. Jeg sejlede her, og bøflerne gik her, siger han. Fiskerbåde ligger på jorden med garn fra en tid, der er ved at forsvinde. For Abu Haider føles forandringerne personlige. - Herovre boede en mand. Han hed Said Karim, han var meget generøs. Hver gang jeg sejlede forbi om morgenen, tilberedte hans hustru altid brød, han malkede vandbøflerne, og han lod ingen passere uden at tilbyde dem morgenmad. Det er ikke første gang, Abu Haider gennemlever en tid, hvor vandet forsvinder. I 1990’erne drænede den tidligere diktator Saddam Hussein systematisk marsklandet for at presse sine fjender, marsk-araberne, der gjorde oprør mod ham, væk af deres levebrød og liv. 90 procent af vandet forsvandt dengang, marsken tørrede ind og beboerne flyttede. Siden da er det lykkedes at gendanne dele af marsken, og det anslås, at omkring 250.000 folk fra marsken vendte tibage. Denne gang er det ikke alene politiske årsager til krisen, selvom Tyrkiet og Iran påvirker vandstanden med deres dæmninger. Irak har uden held forsøgt at forhandle med sine naboer om at tillade mere vandgennemstrømning. Det er også klimakrisen i et land, der af FN er vurderet til at være det femte mest sårbare land, når det gælder klimaforandringer. Og det ved Abu Haider godt. Han træder ind mellem nogle siv, hvor bunden er kommet op til overfladen. Han kan gå på den. - For nogle år siden fiskede jeg her. Det smerter mig virkelig. Tænk, hvis alt dette ender med at forgå? Vi er i limbo. Og hvor skal jeg migrere til? Jeg kan ikke leve på nogen anden måde. I min alder kan jeg jo ikke brødføde min familie ved at arbejde som håndværker.","Verdenskulturarv i Irak er truet af klimaforandringer: 'Tænk, hvis alt dette ender med at forgå?'",Puk Damsgård,2023-08-11 21:12:00+00:00,https://www.dr.dk/nyheder/udland/klimakrisen-truer-verdenskulturarv-i-irak,Udland,681,evening,35.224914341654426,0,1,0,20.833333333333336
"50 millioner kroner. Så mange penge har kunderne til gode hos Lauritz.com. Og hvis du er en af dem, der har solgt en stol, et bord eller noget helt tredje hos auktionshuset de seneste måneder, kan der være lang vej igen, før eventuelle penge ender på din bankkonto. For i stedet for møbler, porcelæn og smykker bliver man nu mødt af en selskabsmeddelelse, når man klikker ind på Lauritz.com, der meddeler, at auktionshuset går konkurs. Og det stiller kunder, som har penge ude at hænge, i en penibel situation. Det siger direktør i Forbrugerrådet Tænk Mads Reinholdt. - Der er så mange indikationer på, at Lauritz.com har haft en rigtig dårlig økonomi gennem lang tid. Så jeg spår desværre, at forbrugerne nok ikke skal forvente at få alle deres penge igen. Det er jo rigtig trist, men det er udtryk for, at Lauritz.com har drevet en rigtig dårlig forretning. - Derfor tror jeg desværre, at man må indse, at forbrugerne nok kommer til at lide et tab her, siger han. For knap to uger siden kom auktionshuset under rekonstruktion, efter det ikke var lykkedes at finde nye investorer. Siden hen har Lauritz.com fyret en tredjedel af medarbejderne. I alt skylder Lauritz.com godt 148 millioner kroner væk. Og kurator og Skat skal have penge først. - Det vil sige, at selvom der er penge tilbage i konkursboet, så vil forbrugerne komme bagerst i køen, siger Mads Reinholdt. Lauritz Christensen Auktioner er et af landets ældste auktionshuse og blev grundlagt i 1885. I 1999 fik auktionshuset nye ejere, hvor navnet blev lavet om til Lauritz.com. Siden år 2000 har huset kun haft auktioner på nettet. I 2016 blev selskabet børsnoteret, og i dag består Lauritz.com også af 12 auktionshuse, hvor det ene ligger i Belgien. Men virksomheden mangler penge. Sidste år havde selskabet en negativ egenkapital på 59 millioner kroner. Kilde: Lauritz.com og Ritzau Og hvis ikke der er nogen penge tilbage, når alt er gjort op, ser det sort ud. - Udgangspunktet er, at hvis pengene ikke er der, så er der ikke noget at udbetale for konkursboet. Så udestår der selvfølgelig at finde ud af, om der er nogle af ejerne eller lederne, der har handlet uansvarligt undervejs i processen. Så må man jo se, om man kan gøre et personligt ansvar gældende i forhold til ejerne, siger Mads Reinholdt. Derfor gør man sig klog i at få samlet al dokumentation, hvis man har penge til gode, råder direktøren i Forbrugerrådet Tænk. - Det vigtigste at gøre lige nu, som forbruger, der har et tilgodehavende hos Lauritz.com, er, at man får dokumenteret det. Samle alle korrespondancer, du har haft med Lauritz.com sammen. Send det til konkursboet og anmeld dit krav i konkursboet. - Og så følg med i, hvad konkursboet melder ud. Det gør de via Statstidende, hvordan de kommer til at behandle sagen. Generelt er man ikke så godt stillet som forbruger, når en virksomhed går konkurs. Det eneste, man kan gøre, er at vente på, om der er nogle penge tilbage, siger Forbrugerrådet Tænk. Men hvis det er til nogen trøst, forventer Forbrugerrådet Tænk, at man som kunde kan få sine ting tilbage, hvis man har sat noget til salg. Det har ikke været muligt at få en kommentar fra hverken Lauritz.com eller konkursboets kurator, advokat Henrik Selchau Poulsen. Men i en meddelelse på Lauritz.coms hjemmeside oplyser han, at han fortsat vil forsøge at finde købere til auktionshuset. - Under rekonstruktionsperioden er der indledt konstruktive dialoger med flere mulige købere, og kurator forventer at fortsætte dialogen og forhandlingerne, i forventning om at det vil være muligt inden længe at indgå en aftale, som kan sikre, at aktiviteterne i Lauritz.com kan fortsætte under et nyt ejerskab, skriver advokaten. Og det skal gå stærkt, siger Per Nikolaj Bukh, der er professor i økonomistyring ved Aalborg Universitet. - Det er vigtigt, at man får det her solgt så hurtigt som muligt, så det bevarer nogle værdier. Hvis først hele auktionsplatformen er inaktiv et stykke tid, så begynder folk at finde andre måder at handle på, og så bliver det endnu mere håbløst.",Lauritz.com går konkurs: Sådan er du stillet som kunde,August Olaf Jersild,2023-07-11 12:13:00+00:00,https://www.dr.dk/nyheder/penge/lauritzcom-gaar-konkurs-saadan-er-du-stillet-som-kunde,Business,681,day,35.28408539543911,1,0,0,35.0
"Der er ikke noget etisk i vejen for at ophæve femårsgrænsen for æg, der nedfryses i forbindelse med fertilitetsbehandling. Den vurdering er Etisk Råd nået frem til. Og det fik i aftes sundhedsminister Magnus Heunicke til tasterne på Facebook, hvor han varslede politiske forhandlinger om at ophæve grænsen. - Det er hårdt at være i fertilitetsbehandling. Både fysisk og psykisk. Det kan ingen være i tvivl om. Derfor giver det heller ikke mening, at man i dag destruerer æg, som det er lykkes at befrugte. Alene fordi æggene har været frosset ned i 5 år, skriver Magnus Heunicke (S). Anbefalingen om at ophæve femårsgrænsen for nedfrosne æg bunder i et borgerforslag, som i sommer opnåede de 50.000 nødvendige underskrifter for at blive fremsat i Folketinget. Menneskelige æg, der er udtaget af en kvinde, må ikke opbevares i mere end fem år - dog med visse undtagelser, hvis kvinden lider af alvorlig sygdom. Efter de fem år skal æggene destrueres. Det har også tidligere været Etisk Råds anbefaling. Der er ingen tidsbegrænsning for opbevaring af sæd. En kvinde må modtage fertilitetsbehandling, indtil hun fylder 46 år. Borgerforslaget foreslår konkret, at perioden for nedfrysning af æg forlænges indtil kvinden er 46 år, som er lovgrænsen for, hvor gammel man må være i fertilitetsbehandling i Danmark. Til sammenligning kan sæd opbevares uden tidsbegrænsning. En af de fire foreslagsstillere er Julie Agerschou, der har to børn, der er kommet til verden ved fertilitetsbehandling. Hun lægger ikke skjul på sin begejstring over, at forslaget nu er tæt på mål. - Jeg blev rigtig, rigtig, rigtig glad. Og jeg må indrømme, at jeg også fældede et par tårer i aftes, for vi har ventet på en udmelding fra sundhedsministeren. - Men vi er ikke helt i mål endnu. Og jeg håber, regeringen vil prioritere det her, selvom coronaen spøger, siger hun. Som lovgivningen er nu, må såvel befrugtede æg som ubefrugtede ægceller kun opbevares i fem år, hvorefter de skal destrueres. Men håbet for Julie Agerschou og tusindvis af kvinder er nu, at det med regeringen og Folketingets hjælp bliver lettere at være i fertilitetsbehandling, når der ikke længere er en 'udløbsdato på æggene'. Hos Etisk Råd fortæller formand Anne-Marie Axø Gerdes, at der er tre grunde til, at rådet har valgt at anbefale en udvindelse af opbevaringstiden for befrugtede og ubefrugtede æg: - Det ene er, at vi i dag har bedre dokumentation for, at der ikke er særlige risici forbundet med en længere nedfrysningsperiode. - Det andet er at styrke kvinders og eventuelle partneres selvbestemmelse, så man selv kan bestemme, hvor længe ens æg er nedfrosset. - Og det tredje er for at øge ligestillingen mellem mænd og kvinder i relation til deres kønsceller. Der er meget stramt reguleret med hensyn til ægceller i forhold til sædceller. Borgerforslaget fra Julie Agerschou og de tre andre forslagsstillere bakkes op af samtlige partier i Folketinget. Et af dem er Radikale Venstre, hvor sundhedsordfører Stines Lindgreen ikke kan se faglige argumenter mod at få fjernet femårsgrænsen. - Tværtimod er der en række gode grunde til, at der skal rettes op på den urimelige skævhed, der er i den nuværende lovgivning. - Vi glæder os meget til at drøfte det med ministeren og de andre partier. Hos Enhedslisten er sundhedsordfører Peder Hvelplund enig. - Der er ingen sundhedsfaglig begrundelse for at fastholde en aldersgrænse på fem år. Det kan være både fysisk og psykisk belastende at gennemgå fertilitetsbehandling, så der er en stor menneskelig omkostning ved aldersgrænsen. Derfor er det helt rigtigt at få den fjernet. Han har dog et forbehold, da regeringen ikke har meldt ud, hvordan den vil finansiere opbevaringen af æg længere end de hidtidige fem år. - Det er afgørende, at det ikke kommer til at betyde øget brugerbetaling. Det vil vi kæmpe hårdt for at forhindre, siger Peder Hvelplund. Nye Borgerlige melder også forsigtigt ud, men bakker principielt op om at fjerne femårsgrænsen. - Det har jeg ikke noget imod. Jeg afventer dog regeringens forslag, inden vi tager endelig stilling, da der jo også er økonomi indblandet i spørgsmålet, siger sundhedsordfører Lars Boje Mathiesen.","Borgerforslag om at droppe femårsgrænse for nedfrosne æg tæt på mål: 'Jeg blev rigtig, rigtig, rigtig glad'",Oliver Batchelor,2020-09-30 11:50:00+00:00,https://www.dr.dk/nyheder/politik/borgerforslag-om-droppe-femaarsgraense-nedfrosne-aeg-taet-paa-maal-jeg-blev-rigtig,Politik,681,day,41.08900287665061,1,0,0,34.64705882352941
"Ilden raserer i det græske øhav og sender i disse dage tusinder af turister på flugt fra Rhodos og Korfu. Det har den har gjort flere gange før, og naturbrande er normale på de kanter. Det fastslår meteorolog Jesper Theilgaard, som er klimaekspert og tidligere vejrvært på DR. Han mener dog - selvom man sjældent kan være helt sikker - at global opvarmning og enkelte vejrbegivenheder til en vis grad kan kædes sammen i denne situation. Det skyldes den voldsomme hedebølge, der har varmet Sydeuropa godt op de seneste uger. - De meget høje temperaturer, som Middelhavsregionen har haft i det seneste lange stykke tid med over 40 grader, er med til at udtørre naturen. Chancen for, at der kommer sådan en hedebølge, er væsentligt højere, når de generelle temperaturer er højere, som vi ser det med den globale opvarmning, siger Jesper Theilgaard. - En spredning af en naturbrand er en væsentligt større mulighed, fordi naturen er så tør, siger han. Når temperaturerne stiger, øges fordampningen. Det er det, der tørrer naturen ud, forklarer Theilgaard. Italien, Spanien og Grækenland er blandt lande, der de seneste uger har været ramt af temperaturer på godt over 40 celsiusgrader og været på nippet til at slå 2021's europæiske varmerekord på 48,8 grader. Tidligere på måneden blev der målt den højeste samlede temperatur på kloden nogensinde på over 17 grader. - Nogle af de seneste ekstreme hedebølger, der er observeret i løbet af det seneste årti, ville have været ekstremt usandsynlige uden menneskelig påvirkning af klimasystemet, lød det i 2021 fra FN's klimapanel, IPCC. Det særlige ved de nuværende skovbrande i Grækenland er, at de rammer turistede områder, siger Jesper Theilgaard. På Rhodos har ilden siden sidste uge taget til, og særligt i weekenden har det drevet turister på flugt. Nu er mindst 19.000 personer evakueret fra berørte områder på øen. Flammerne breder sig også på øen Korfu. Her er den nordlige del ramt, og i alt omkring 2.500 er evakueret, melder en talsperson for brandvæsnet til nyhedsbureauet AFP. Ilden skulle nu være under kontrol. Det oplyser viceborgmester på Nordkorfu Theofanis Skembris til BBC. - Skovbrandene er opstået et sted, hvor de kan brede sig ned mod turistområder. Og så bliver man nødt til at evakuere, for det bliver simpelthen for farligt, siger Theilgaard. Han forklarer, at den blæst, som er normal ved Det Ægæiske Hav, er med til at gøre, at ilden spredes hurtigt. Flammerne skaber i sig selv vindforhold, der er med til at forværre situationen. - En skovbrand af denne her karakter, hvor der kommer den blæst, spreder sig lynende hurtigt. Det kan nå at gå så stærkt, at man ikke kan nå at komme væk, og derfor er en evakuering det rigtige middel, siger Jesper Theilgaard. Klimaeksperten mener da også, at denne slags vejr i fremtiden kan ændre vores måde at rejse ud i verden på. - Jeg tror, at når de høje temperaturer og risikoen for skovbrande bliver mere udtalt, så overvejer vi, om det er der, vi skal rejse til, siger han. - Det ved jeg er noget, sydeuropæerne er meget opmærksomme på. Den turistindustri, de har, skal de prøve at opretholde, selvom det bliver svært i en varmere fremtid, siger Jesper Theilgaard. Mens Jesper Theilgaard og FN nævner global opvarmning som en mulig bagvedliggende årsag til hedebølger, kan også andre faktorer spille ind. Heriblandt vejrfænomenet El Niño, som opstår med nogle års mellemrum i Stillehavet. Fænomenet betyder, at hele jordens temperaturniveau bliver højere. Men generelt er det sådan, at de menneskeskabte klimaforandringer giver mere ekstremt vejr, forklarer Jesper Theilgaard. Det kan også spille ind i nedbørsmængder andre steder i verden, der lige nu påvirkes af oversvømmelser. - Ekstremerne bliver større. Det, vi ser i et varmere klima, er, at der er større fordampning, der er mere vand i atmosfæren og derfor mere nedbør. Derfor bliver de nedbørshændelser, der opstår, simpelthen værre, siger han. - Den globale opvarmning har mange konsekvenser. Og det er selvfølgelig derfor, vi skal prøve at stoppe den, siger Jesper Theilgaard. På DR.dk kan du følge udviklingen i Grækenland og vejrsituationen andre steder i verden i denne liveblog.","Græsk hedebølge skaber perfekte forhold for naturbrande - og global opvarmning spiller ind, siger klimaekspert",Anna Danielsen Gille,2023-07-24 12:54:00+00:00,https://www.dr.dk/nyheder/vejret/graesk-hedeboelge-skaber-perfekte-forhold-naturbrande-og-global-opvarmning-spiller,Politik,684,day,40.32136162806266,0,1,0,64.0
"Haveselskabet på Bornholm holder havemarked på søndag. Og formand Kim C. Thurmann ved godt, hvad det største samtaleemne bliver henover potterne. Tørken. - Det er sindssygt tørt i alles haver i øjeblikket, siger han. Bornholm ligger på 9 ud af 10 på DMI's tørkeindeks. - Vi har fået under fem millimeter på en måned, og under 10 på to måneder, fortæller Kim Thurmann. Bornholm er særligt hårdt ramt, men i hele landet har de seneste måneder været tørre. Maj måned blev den tørreste i 15 år med 70 procent mindre nedbør, end vi normalt får i maj. DMI advarer om, at tørken kan blive alvorlig. - Lige nu er der høj risiko for tørke i store dele af landet; i det indre Jylland ned langs den jyske højderyg er der dog fortsat lidt at give af, men med den lette sandede jord og udsigten til sparsom regn kan tørken hurtigt få fat her også, siger Mikael Scharling, som er klimatolog på DMI i en pressemeddelelse. - I de 19 år, DMI har lavet tørkeberegninger, har vi kun haft et så højt tørkeindeks, så tidligt på året to gange tidligere, nemlig i 2008 og 2020, udtaler Mikael Scharling. Man advarer om, at sommeren 2023 kan ende på samme måde som tørkesommeren 2018, der gik hårdt udover landbrug og frugtavl. På Bornholm har man allerede haft årets første naturbrand. Bornholms Brandvæsen har derfor sendt en opfordring til alle på øen om at være ekstra påpasselige med cigaretskodder og ukrudtsbrændere. I Kim Thurmanns have i det nordlige Rønne var regnvandstønden tør i begyndelsen af maj. Og siden har solskinsøen i høj grad levet op til sit kælenavn. - Det begynder at blive kritisk, og vejrudsigten lover ikke noget regn foreløbigt, siger han. Han fortæller, at især roser og bærplanter som blåbær, jordbær og hindbær lider i tørken, med mindre man vander målrettet og massivt. Her og nu står haveejerne over for valget mellem at vande med vandværksvand eller lade naturen gå sin tørre gang. Men på længere sigt er der også et andet valg, som haveejerne står overfor, mener den bornholmske haveformand. - På den lange bane skal man nok begynde at fokusere på de lidt mere tørketolerante planter. Jeg tror ikke, at den periode, vi oplever nu, er særlig unik. Det tyder på, at det er den fremtid, vi går i møde, siger han. - Måske må man indse - hvis man har nogle planter i sin have, som ikke holder i forhold til det klima, vi står overfor i dag - at man må genoverveje sin haveplan, og plante nogle planter, der er tørketolerante. For eksempel middelhavsplanter, siger han. Ifølge DR's vejrvært Mikael Jarnvig skal bornholmerne spejde langt efter en skylle fra oven. - Der er meget, meget lille chance - måske 1 procents sandsynlighed - for at der måske i eftermiddag eller i morgen bliver dannet en enkelt byge over Sverige. Hvis den kan overleve turen ned over Østersøen, kan det være, at der er en enkelt bornholmsk have, der bliver ramt, siger han. - Ellers ser det knastørt ud, ikke bare de næste par dage, men også de næste par uger, siger Mikael Jarnvig. Prognosen for resten af landet peger i samme retning. - De næste 14 dage ser det ud til, at hele landet bliver knastørt, siger DR's vejrvært. De seneste 20 til 30 år har vi generelt fået flere solskinstimer i foråret. Der er på grund af klimaforandringer en forøget tendens til flere tørre dage i Danmark, fortæller han. Generelt kommer der dog nogenlunde uændrede regnmængder i foråret og om sommeren, men regnen falder på færre dage, da vi får flere skybrud, siger Mikael Jarnvig. Han beroliger dog haveejerne med, at det også fremover burde være muligt at dyrke roser og jordbær på Bornholm. - Danmark er et sted, hvor forandringerne i vores vejr ikke kommer til at betyde særligt meget. Foråret kan fortsat være tørt, men i et land som Danmark er der ikke langt til den nærmeste vandhane, siger han og tilføjer: - Der, hvor de seriøse problemer bliver, er i de fattige lande, hvor der ikke er kunstvanding.",På Bornholm tørster haverne: DMI advarer om risiko for alvorlig tørke,Thomas Prakash,2023-06-01 15:40:00+00:00,https://www.dr.dk/nyheder/indland/paa-bornholm-toerster-haverne-dmi-advarer-om-risiko-alvorlig-toerke,Samfund,684,day,39.56549533296729,1,0,0,56.45454545454545
"Store dele af Danmark blev mandag ramt af en tordenfront, der først ramte Vestjylland i formiddagstimerne, og herfra bredte sig videre til resten af landet. På sin vej gav den anledning til spektakulære skyformationer, voldsomme skybrud og kraftige vindstød. Værst gik det ud over Nordfyn og Vestsjælland, hvor man på kort tid fik så store mængder regn, at der var tale om dobbelt skybrud. Mandagens kraftigste skybrud ramte ved middagstid det nordlige Fyn, hvor H.C. Andersen Airport i Beldringe nord for Odense fik hele 34,2 millimeter regn på en halv time. Heraf faldt de 26,7 millimeter på blot 10 minutter. Det gør skybruddet til det kraftigste målt i Danmark siden et voldsomt skybrud ramte Kalundborg i juli 2021. I alt faldt der 35,3 millimeter regn i Beldringe, der blev mandagens mest nedbørrige sted. Næsten ligeså kraftigt var skybruddet i det nærliggende Otterup på Nordfyn. Her fik man med 30,1 millimeter på en halv time også dobbelt skybrud. Det betegnes som skybrud, når der falder mere end 15 millimeter regn på 30 minutter. Kraftigste skybrud H.C. Andersen Airport: 34,2 mm/30 min. Korsør: 30,8 mm/30 min. Otterup: 30,1 mm/30 min. Mest regn H.C. Andersen Airport: 35,3 mm Korsør: 32 mm Hesselbølle ved Hedensted: 31,6 mm Kilde: DMI Tordenbygen, der gav Nordfyn de store mængder regn, bevægede sig i de tidlige eftermiddagstimer mod øst. Det gav også skybrud på Østfyn, og da tordenfronten nåede Korsør var det igen med dobbelt skybrud. På en halv time faldt der i Korsør 30,8 millimeter, og her oplevede man den højeste nedbørsintensitet over 10 minutter noget sted i landet. I Korsør fik man på de 10 minutter hele 27 millimeter, hvoraf de 17,2 millimeter faldt på blot 5 minutter. Flere andre steder i landet faldt der også så store mængder regn i forbindelse med tordenfronten, at der var tale om skybrud. På kortet nedenfor ses mandagens skybrud for hver enkelt kommune. Holdes musen eller fingeren hen over kortet, kan det ses, hvor kraftigt skybruddene har været i hver enkelt kommune. Mens der mange steder i landet faldt mellem 20 og 30 millimeter regn under mandagens tordenvejr, var der nogle steder, hvor der stort set ingen regn kom. Ved Kegnæs på det sydlige Als faldt der blot 0,2 millimeter. På landsplan betød den ulige fordeling af nedbør, at der ifølge DMI's landstal er faldet 12,9 millimeter fordelt ud over hele landet. Dermed er Danmark som helhed sluppet ud af tørken. Efter 27 tørkedøgn i træk med et tørkeindeks på 9 eller derover er DMI's tørkeindeks mandag aften nede på 8,5. Da tordenfronten passerede, var den ledsaget af spektakulære skyformationer. I store dele af landet kunne man se en gustfront, der blev dannet foran tordenbygen. Kold luft fra tordenbygernes indre løftede som en kile den varmere og fugtige luft foran fronten til vejrs. Derved kondenseredes vanddampen i den, og der blev foran selve fronten dannet denne 'gardinlignende' sky, som kunne ses, inden tordenvejret ramte. Et gammelt dansk ord for denne type sky er 'dravat', som typisk opstår i forbindelse med meget kraftige tordenbyger med en udtalt gustfront. Når en dravat passerer, skifter vinden oftest retning, og den kan være meget stødende - deraf navnet 'gustfront'. Gust betyder vindstød på engelsk. Det var også tilfældet mandag, hvor der blev registreret meget kraftige vindstød. I forbindelse med tordenbygen på Nordfyn blev der med 23,7 m/s målt vindstød af stormende kuling. Mange andre steder i landet oplevede man vindstød af kulingstyrke, da tordenfronten passerede. Tordenfronten gav på sin vej hen over Danmark også anledning til mange lynnedslag. Ifølge DMI blev der registreret 1.480 lynnedslag over Danmark i løbet af dagen. Det er dermed årets hidtil kraftigste tordenvejr, der har ramt landet. Inden tordenvejret nåde frem til den østlige del af landet, fik man her en lummer sommervarme, der både på Sjælland og Fyn fik temperaturen til at nå 28 grader. Varmest nåede det at blive i Holbæk, hvor temperaturen kom op på 29,1 grader. Det er årets hidtil højeste temperatur målt i Danmark. Sommervarmen blev dog hurtigt blæst væk, da tordenfronten passerede. I Holbæk faldt temperaturen 12 grader på halvanden time - fra 29,1 til 17,1 grader.",Kraftigste skybrud i to år da tordenfront passerede Danmark,Anders Brandt,2023-06-26 20:11:00+00:00,https://www.dr.dk/nyheder/vejret/kraftigste-skybrud-i-aar-da-tordenfront-passerede-danmark,Vejret,685,evening,38.69257383966245,1,0,0,64.55555555555556
"Danmark får igen kritik for ikke at gøre nok for at forhindre korruption blandt politikere. Det er Greco - Europarådets enhed for bekæmpelse af korruption - der i en ny rapport konkluderer, at Danmark trods flere års opfordringer ikke har indført en række initiativer til at forhindre korruption. - Greco beklager igen, at der ikke er blevet rapporteret et eneste nyt tiltag fra Folketinget for at indføre anbefalinger vedrørende folketingsmedlemmer, skriver de i rapporten. Kritikken af de danske regler stammer helt tilbage fra 2014, hvor Greco kom med seks anbefalinger til, hvor der skulle strammes op. Siden er kun to af anbefalingerne, der handlede om dommere og anklagere, blevet helt gennemført, mens resten om politikere enten slet ikke eller kun delvist er gennemført. Siden har Greco ad flere omgange gentaget opfordringen til at indføre nye regler. Danmark får blandt andet kritik for ikke at have indført et sæt etiske retningslinjer - et ""code of conduct"" - for folketingsmedlemmer. Greco har også anbefalet, at Danmark indfører et krav om, at folketingsmedlemmer skal oplyse, når der er risiko for, at de har en interessekonflikt i en specifik sag. Det har Danmark heller ikke gjort med henvisning til, at det kan man ikke inden for Grundlovens rammer. Som resultat af den første kritik i 2014 indførte man i 2015 et krav om, at folketingsmedlemmer skal registrere og offentliggøre deres økonomiske interesser. Gør de ikke det, er der dog ingen anden konsekvens, end at deres navn ryger på en liste over medlemmer, der ikke har gjort det. Men Greco vil have ordningen udviklet og udvidet, og det har Danmark heller ikke gjort. Greco, som på dansk står for ""Gruppen af stater mod korruption"", er nedsat af Europarådet. Greco behandler ikke individuelle tilfælde af korruption, men overvåger udviklingen i medlemslandenes arbejde med at forebygge og bekæmpe korruption. Greco blev oprettet, fordi Europarådet anerkendte et behov for at bekæmpe korruption på europæisk niveau. I dag er der 50 medlemslande inklusive USA. Greco kan omfatte stater, der ikke er medlemmer af Europarådet på grund af en udvidet aftale. Greco holder årligt fire plenarmøder, hvor medlemslandene drøfter og vedtager landerapporter. Hvert medlemsland vælger to delegerede, herunder en delegationsleder. Evalueringsrapporter bliver til i samarbejde med medlemslandet. Der samles data, som faktatjekkes, og der foretages et besøg - både hos regeringsaktører og aktører uden for regeringen. Medlemslandet har mulighed for at rette fejl eller misforståelser, og landet beslutter, om en rapport skal gøres offentlig eller ej. Kilde: Ritzau I rapporten bemærker de da også, at det efterhånden er længe siden, Danmark første gang blev opfordret til at indføre nye regler. De manglende fremskridt efter mere end otte år er ""meget skuffende og i kontrast til andre Greco-lande"", lyder det i rapporten, der stempler den danske indsats som ""utilfredsstillende."" Greco satte i 2018 Danmark på listen over lande, der ikke levede op til organisationens regler. Ved den seneste opgørelse i år var kun seks lande i samme kategori af modvillighed som Danmark på den liste: Bosnien-Hercegovina, Moldova, Polen, Tjekkiet, Tyrkiet og så Danmark. Lige så tit som Greco har gentaget kritikken, har Danmark afvist at gøre mere ved reglerne. Tidligere formænd for Folketinget har gang på gang forsvaret de danske regler, blandt andet med henvisning til, at det ikke kan lade sig gøre på grund af Grundloven. I 2021 sagde daværende formand for Folketinget Henrik Dam Kristensen sådan her: - Folketinget har flere gange gjort rede for vores initiativer og den danske tradition. For det første vil det være problematisk i forhold til Grundloven at fastsætte regler for, hvordan folketingsmedlemmer skal udøve deres hverv. - For det andet har vi i Danmark en politisk tradition, hvor det er et tillidshverv at være valgt til Folketinget. Hos os står man til ansvar over for vælgerne. Og endelig er en fri og uafhængig presse bedst til at holde øje med eventuelle interessekonflikter, siger han i en skriftlig kommentar. Rapporten fra Greco siger dog ikke noget om, om der rent faktisk er korruption blandt folketingsmedlemmer eller i Danmark generelt. I januar i år toppede Danmark for femte år i træk listen over mindst korrupte lande i verden hos antikorruptionsorganisation Transparency International.",Danmark får kritik for manglende regler mod korruption i Folketinget - igen,Emil Eller,2023-08-10 10:00:00+00:00,https://www.dr.dk/nyheder/politik/danmark-faar-kritik-manglende-regler-mod-korruption-i-folketinget-igen,Politik,687,day,47.50413257814139,1,0,0,47.36363636363637
"Efter en lang periode med knastørt og relativt blæsende vejr skrues der de kommende dage op for temperaturen, når varmere sommerluft strømmer ind over Danmark. De kommende dage vil temperaturerne gradvist stige til over 25 grader, og vi kan i første omgang få en regulær varmebølge allerede inden weekenden, mens termometeret i store dele af landet vil stige til over 28 grader fra fredag og resten af weekenden. Det har fået DMI til at udsende et forvarsel om hedebølge. En varmebølge er, når gennemsnittet af tre dages højeste temperatur et givet sted er over 25 grader. En hedebølge er, når gennemsnittet af tre dages højeste temperatur et givet sted er over 28 grader. Når mere end halvdelen af landet er ramt af varme- eller hedebølge, betegnes den ifølge DMI's definition som værende landsdækkende. Er mere end halvdelen af en region ramt af varme- eller hedebølge, betegnes den som værende regional. Er blot et eller få steder ramt af varme- eller hedebølge, betegnes den som værende lokal. Selv om temperaturen tirsdag holder sig lige under 25 grader de fleste steder, så er man enkelte steder i Vestjylland og i København tyvstartet på varmebølgen. Alt imens nærmer varmere sommerluft sig stille og roligt Danmark. Den vil allerede onsdag give betydeligt varmere vejr med temperaturer, der de fleste steder i landet vil nå op mellem 23 og 26 grader. Lokalt kan det blive lidt varmere. Torsdag bliver varmen endnu mere udbredt. Med rolige vindforhold vil temperaturen i stort set hele lande nå 25 grader, og i store dele af Jylland og i Nordsjælland kan termometeret flere steder vise 27 grader. Allerede torsdag ventes kriteriet for varmebølge at kunne overskrides flere steder i landet, når dagens højeste temperatur i gennemsnit over tre døgn når over 25 grader. Varmebølgen vil brede sig til større dele af landet fredag, hvor temperaturen når op mellem 25 og 28 grader - og i Midt- og Østjylland stedvis op til 29 graders varme. Kun langs kysterne vil en svag søbrise sørge for lidt mere svalende 20-25 grader, ligesom det ikke kan udelukkes, at der sidst på fredagen kan dannes en enkelt lokal byge. Hen over weekenden ventes sommervarmen stadig at ligge hen over Danmark, og temperaturerne kan stedvis få endnu et nøk opad. Generelt vil både lørdag og søndag byde på 25 til 28 grader - lokalt endda varmere. Samtidig vil det i de rolige vindforhold komme til at føles lummert, og der igen mulighed for, der i løbet af dagen kan opstå lokale regn- eller tordenbyger. I løbet af weekenden vil vi antageligt kunne få landsdækkende varmebølge og stedvis kan kriteriet for hedebølge blive brudt. DMI har tirsdag udsendt et forvarsel om hedebølge for store dele af Jylland, hvor gennemsnittet af tre dages højeste temperatur ventes at nå over 28 grader. Det er dog ikke sandsynligt, at hedebølgen i weekenden bliver landsdækkende. Med kun ganske få undtagelser oplever vi næsten hver sommer kortere eller længere perioder med landsdækkende varmebølge. Siden 2011 har vi kun i somrene 2011 og 2017 været uden en eneste dag med varmebølge. Flest havde vi i den varme og tørre sommer 2018, hvor gennemsnittet af tre dages højeste temperatur i hele 27 dage var over 25 grader i 50 procent af landet. Langt mere sjældent er det med landsdækkende hedebølge. Kun i omkring hver anden sommer oplever vi langvarige perioder med varmegrader over 28 grader i store dele af landet. Sommeren 2018 og 2020 havde hver fem dage med landsdækkende hedebølge, og sidste år fik vi fire dage. De første to var i dagene omkring den nye varmerekord for juli på 35,9 grader, mens der fulgte yderligere to efter i august. I et stadigt varmere klima ventes flere varme sommerdage. Ifølge DMI's klimaatlas vil antallet af døgn med varmebølge på et år stige fra de nuværende 10 til 18 i midten af dette århundrede, mens vi i slutningen af århundredet har udsigt til 30 varmebølgedøgn. Vi får også flere hedebølger og antallet af hedebølgedøgn i Danmark stiger fra nu 1,5 i gennemsnit til fem døgn om året allerede i midten af dette århundrede og ni døgn med hedebølge i slutningen af århundredet.",Sommervarme med over 28 grader kan give hedebølge,Anders Brandt,2023-06-13 13:17:00+00:00,https://www.dr.dk/nyheder/vejret/sommervarme-med-over-28-grader-kan-give-hedeboelge,Vejret,688,day,44.67311318686137,1,0,0,33.0
"En omfattende undersøgelse har netop vist, at særligt mange piger på flere områder trives dårligt mentalt og også i langt højere grad end deres jævnaldrende af modsatte køn. Men hvorfor er der forskel på drenge og pigers mistrivsel? - Det er super interessant, og gang på gang kan jeg undres over, at den her forskel er så stor. Og den er i særdeleshed stor i år, siger Katrine Rich Madsen, der er en af forskerne bag undersøgelsen fra Statens Institut for Folkesundhed. Den nye undersøgelse er lavet blandt 5., 7. og 9. klasser og er udført af Statens Institut for Folkesundhed, som laver den hvert fjerde år. Kønsforskellen er typisk ikke tilstede i 5. klasse, men den starter i 7. klasse og bliver ""helt enorm"" i 9. klasse, forklarer hun. Mens 59 procent af pigerne i 9. klasse oplever nervøsitet hver uge eller hyppigere, så gælder det kun for 29 procent af drengene på samme klassetrin. Selvom nervøsitet er en normal del af tilværelsen - særligt som barn og ung - så kan det være et tegn på mistrivsel, hvis man føler det ofte, lyder det i rapporten. 5.823 børn og unge fra hele landet har besvaret et spørgeskema om deres helbred og trivsel. Undersøgelsen afdækker mange aspekter af børns sundhed og trivsel. De fleste af dem har det godt, understreger forskerne bag undersøgelsen. Flertallet af eleverne har gode relationer til venner og familie, og de er generelt sunde og raske. Men særligt mange af pigerne trives dårligt mentalt på flere områder. Du kan finde undersøgelsen her. Derudover vurderes det, at halvdelen af pigerne i 9. klasse har et lavt selvværd i undersøgelsen, hvilket gælder for en femtedel af drengene. Ifølge Naja Kinch Sohn, der arbejder med børns mistrivsel og er seniorrådgiver i Redbarnet, så ser man i hvert fald tegn på, at der er forskel på, hvad piger og drenge typisk foretager sig på de sociale medier. - Piger er i langt højere grad sammen med hinanden på sociale medier, hvor de sammenligner sig med hinanden. Hvor man kan vurdere hinanden og give likes. Derimod gamer drenge i højere grad og har et fællesskab om at lave noget sammen, er erfaringerne fra Naja Kinch Sohn. - Og der er noget, der tyder på, at det her sammenlignings-fællesskab ikke er særlig godt for trivslen, siger hun. Selvom undersøgelsen ikke siger noget om årsagerne, så er det nogenlunde samme melding, der kommer fra Katrine Rich Madsen. Hun fortæller, at stigningen, som ses særligt blandt piger og de ældste piger i emotionelle symptomer, er eskaleret i den grad siden 2010, hvilket ifølge hende vidner om, at der i hvet fald er sket noget. - I særdeleshed er der en del forskning, der peger på, at pigerne bruger de sociale medier anderledes, end drengene gør, siger hun. - Og det påvirker dem i højere grad, fordi de bruger måske mere af deres ressourcer og energi på at sammenligne sig med andre og skabe nogle forventninger til deres liv, og hvad de skal - og som er umulige at opnå for et barn i 9. klasse. Katrine Rich Madsen understreger dog, at man skal huske, at det ikke er hele forklaringen. Svære og uopnåelige forventninger til sig selv kommer også alle mulige andre steder fra og ikke kun fra de sociale medier - eksempelvis også fra samfundet og de relationer man indgår i. Naja Kinch Sohn fra Red Barnet fortæller, at der kan være mange forskellige grunde til, at børn mistrives: Seniorforskeren mener også, det er værd at nævne, at undersøgelsen blev gennemført i foråret 2022, som var i kølvandet på corona. Det er dog svært at sige, hvor meget af stigningen, der kan tilskrives corona. - Men vi samlede data ind i kølvandet på corona i foråret 2022, og der er tidligere studier, der har vist, at corona har haft stor negativ indflydelse på børn og unges mentale sundhed og trivsel og i særdeleshed pigerne. Det er altså muligt, at corona på en måde har påvirket resultaterne, men fordi den her stigning har været der, allerede før corona kom til verden, så kan den helt sikkert ikke tilskrives det hele, forklarer hun.",Hvorfor trives drenge bedre end piger? Eksperter har et bud ,Karen Klærke,2023-08-16 22:32:00+00:00,https://www.dr.dk/nyheder/seneste/hvorfor-trives-drenge-bedre-end-piger-eksperter-har-et-bud,Samfund,689,evening,39.63880323054332,0,1,0,25.0
"Dage bliver til uger, uger bliver til måneder, og måneder bliver til år. Halvandet år. Så lang er den gennemsnitlige ventetid i øjeblikket, hvis man skal til en praktiserende psykiater. Det viser nye tal, DR har trukket fra sundhed.dk. Værst står det til i Region Midtjylland, hvor der lige nu er 122 ugers ventetid i gennemsnit. Det svarer til omtrent 2,3 år for at komme til psykiater. For et år siden - på samme tidspunkt - var det tal på 78 uger. Og fra landsforeningen for psykisk sundhed, SIND, er budskabet til Indenrigs- og Sundhedsminister, Sophie Løhde: 'Kom nu i gang.' - Se at komme i gang med de tiltag der ligger i støbeskeen, og gør det i tæt samarbejde med socialministeren, så vi kan få en helhedsorienteret indsats til dem, der har brug for det. Dengang, for et år siden, svarede den daværende Indenrings- og Sundhedsminister, Magnus Heunicke (S), at regeringen arbejdede med en længe ventet 10-års plan for at løfte psykiatrien. Planen blev vedtaget af et bredt flertal i Folketinget i september 2022 - kort før valget i november. Blandt andet Venstre var med i aftalen - men gik alligevel frem med en kritik af planen, som de ikke mente var ambitiøs nok. Dengang lød det fra partiet, at de som noget af det første ville indkalde til brede forhandlinger om en langsigtet plan, hvis der kom en blå regering. I dag er det en af deres egne, som er blevet Indenrings- og Sundhedsminister, Sophie Løhde. - Det er uacceptabelt, at ventetiderne er steget så meget, som de har gjort gennem en årrække. Vi er oppe på et nvieau med ventetider, som er klart utilfredsstillende. Og alt, alt for længe, pointerer ministeren. Ministeren nævner til DR flere indsatser, der sammen skal nedbringe ventetiderne. Men det tager tid. - Hvad end jeg gerne vil sætte ind med løsninger, der kunne vende det hele på hovedet i morgen, så må vi også være realistiske. - Vi skal over de kommende år uddanne flere psykiatere, og så skal vi sætte ind nu, så vi kan satse forebyggende, samtidig med at vi på den korte bane får udvidet behandlingskapaciteten i psykiatrien, siger Sophie Løhde. Ventetiderne hos de praktiserende psykiatere gælder for de patienter, som får en henvisning til en psykiater gennem deres egen praktiserende læge. Forklaringen på de længere ventelister er mangel på psykiatere, samtidig med at et stigende antal af danskere har brug for dem. Sådan forklarer både politikere og eksperter det. Lige før sommerferien lavede Danske Regioner og Foreningen af Praktiserende Speciallæger en ny aftale om få flere ydernumre i alle regionerne - og at bruge andre former for medarbejdere i landets psykiatripraksisser. Men det løser det ikke alene, siger Jacob Klærke (SF), der er formand for Psykiatri- og socialudvalget i Danske Regioner. - Forventningen er, at det har en effekt, men presset på psykiatrien er helt generelt stort og stigende. Og vi er ikke i mål med på nogen måder at løse de problemer. Region Syddanmark: 17 Region Hovedstaden: 63 Region Midtjylland: 25 Region Sjælland: 22 Region Nordjylland: 8 Kilde: Sundhed.dk Manglende hænder i psykiatrien har stået på i årtier. Har I i Danske Regioner gjort nok for ikke at havne her? - Det ville være meget bedre, hvis vi var kommet i gang for fem år siden, eller for ti år siden. Vi har i en årrække kunne se, at presset på psykiatrien har været stigende, og vi har fra regionernes side forsøgt med de værktøjer, vi har, for at øge kapaciteten. Men vi har også i mange år efterlyst, at problemerne er så store, at vi har brug for en national plan. For det er ikke et nyt problem, der er kommet fra den ene dag til den anden. Mens ventetiden på landsplan i 2018 var 23,6 uger - var den i 2022 sprunget til 52,9 uger. Det viser tal fra FAPS, Foreningen af praktiserende speciallæger. De tre regeringspartier, Venstre, Socialdemokratiet og Moderaterne, har tidligere fremlagt, at de vil løfte psykiatrien ved at prioritere yderligere tre milliarder kroner til indsatser på området over de næste ti år. Det skal dog først forhandles med Folketingets øvirge partier.",Patienter venter i over halvandet år: Psykiaternes ventelister bliver længere - og længere,Mathilde Lehrskov Michaelsen,2023-08-12 06:56:00+00:00,https://www.dr.dk/nyheder/indland/patienter-venter-i-over-halvandet-aar-psykiaternes-ventelister-bliver-laengere-og,Samfund,689,morning,39.62258418740849,0,1,0,62.0
"Den seneste uge har sygeplejersker på hospitaler landet rundt nedlagt arbejdet i en time i protest mod det regeringsindgreb, der afbrød deres ti uger lange strejke i slutningen af august. Men nu skal det være slut. Efter et møde mellem Danske Regioner og Dansk Sygeplejeråd i Arbejdsretten, har retten pålagt de medlemmer af Dansk Sygeplejeråd, som har deltaget i de overenskomststridige arbejdsnedlæggelser, at de skal genoptage arbejdet og holde dette normaliseret. Dermed er der også slået to fede streger under, at arbejdsnedlæggelserne strider mod loven, siger professor i samfundsvidenskab ved Roskilde Universitet Bent Greve. - Arbejdsretten siger hermed, at det er en overenskomststridig arbejdsnedlæggelse, og det må man ikke i Danmark. Det er derfor, lønmodtagerne skal gå igang med at arbejde med det samme. Det var en forventeligt, at Arbejdsretten ville beordre sygeplejerskerne tilbage på arbejde, lyder det fra Grete Christensen, der er formand for Dansk Sygeplejeråd. - Det vil vi selvfølgelig gå ud og meddele til samtlige af vores medlemmer, så det kommer til at ske, siger hun. Men har I ikke allerede gjort det? - Jo, men der er, så vidt jeg ved, heller ikke nogen, der nedlægger arbejdet lige aktuelt, men det handler også om at indskærpe igen, at vi skal opretholde den normalisering, siger Grete Christensen. Flere steder i over hele landet har sygeplejersker valgt at nedlægge arbejdet i en time. Det drejer sig blandt andet om Rigshospitalet, Aalborg Universitetshospital, Aarhus Universitetshospital, de kommunalt ansatte i Aarhus og sygeplejersker i Roskilde og Horsens. Det er Danske Regioner, som har klaget til Arbejdsretten, efter at blandt andet sygeplejersker fra Rigshospitalet i København og Aarhus Universitetshospital har nedlagt arbejdet i en time flere dage i træk. Hos Danske Regioner er forventningen, at sygeplejerskerne nu følger Arbejdsrettens afgørelse. - Danske Regioner oplyser, at man nu forventer, at arbejdsnedlæggelserne ophører, da Arbejdsretten i dag har givet pålæg om, at arbejdet genoptages og holdes normaliseret, lyder det ganske kortfattet i en skriftlig kommentar. Noget tyder dog på, at i hvert fald ikke alle sygeplejersker har tænkt sig at følge Arbejdsrettens ord. - Vi fortsætter, indtil politikerne tager hånd om problemet, siger sygeplejerske Luca Pristed til P1 Orientering. Han udtaler sig på vegne af de sygeplejersker, der har nedlagt arbejdet på Rigshospitalet. - Jeg ved, at der er et nyt hospital i næste uge, der overtager arbejdsnedlæggelsen, og et nyt hospital ugen efter. Hvis sygeplejerskerne fortsætter arbejdsnedlæggelserne, kan det få endnu større konsekvenser, fortæller Bent Greve. - De kan få større bod, og i sidste ende kan de blive fritstillet. Det vil sige, at i virkeligheden kan arbejdsgiverne sige til dem, at de ikke vil bruge dem længere ude på sygehusene. Men udsigten til bod eller fritstilling er ikke noget, som vil få sygeplejerskerne til at stoppe arbejdsnedlæggelserne, siger Luca Pristed. - Vi er klar på at betale bod, og hvis de vil fritstille os, er vi klar på det. Det her går ikke udover os, det går udover patienterne. Og hvis politikerne ønsker det, så er det deres ansvar, ikke vores, siger han. Da Danske Regioner i går indgav et klageskrift til retten var det med en påstand om bod til de sygeplejersker, der har deltaget i arbejdsnedlæggelserne. Det blev der dog ikke taget stilling til i dag, men spørgsmålet blev udsat til senere behandling. - Det var stor enighed om, at boden ikke skulle diskuteres i dag. Nu skal der udveksles oplysninger om, hvad det er, der er foregået, og så tager vi det på et senere tidspunkt, siger Grete Christensen fra Dansk Sygeplejeråd. Ved overenskomststridige arbejdsnedlæggelser kan sygeplejersker, der har deltaget, trækkes i løn og pålægges en bod på 56 kr. i timen. Arbejdsretten kan give et pålæg om at genoptage arbejdet og holde arbejdet normaliseret. Herefter forhøjes boden til 86 kr. i timen. Grete Christensen håber dog på, at der nu er plads til en god og fornuftig dialog med arbejdsgiverne. - Vi er i den situation, at sygeplejerskerne har genoptaget arbejdet, og så håber jeg, at arbejdsgiverne er opmærksomme på at lytte til den frustration, der er, og på en overenskomstmæssig måde får arrangeret plads til, at vi kan snakke om, hvordan vi kan få normaliseret arbejdet på en god måde, siger hun.",Arbejdsretten har beordret dem tilbage på arbejde - men flere sygeplejersker vil fortsætte ulovlige strejker,Mikkel Jensen,2021-09-09 16:23:00+00:00,https://www.dr.dk/nyheder/penge/arbejdsretten-har-beordret-dem-tilbage-paa-arbejde-men-flere-sygeplejersker-vil,Business,696,evening,43.613426837916634,1,0,0,71.14285714285714
"Man kunne umiddelbart tro, at de to Hollywood-film 'Barbie' og 'Oppenheimer' skal ligge i åben krig om at tiltrække flest biografgængere, når de får premiere i danske biografer i morgen, torsdag den 20. juli. Men det ser faktisk ud til, at de to film styrker hinandens omtale, fortæller branding-ekspert og grundlægger af kommunikationsbureauet Mensch Frederik J. Preisler. - De ender med at udgøre en symbiotisk branding, hvor den ene næsten ikke kan omtales, uden at den anden også nævnes. Det er ikke noget nyt koncept, at to store Hollywoodfilm skal dele premieredato. For ret præcist 15 år siden stod Abba-elskende Nolan-fans foran et valg: musicallen 'Mamma Mia! The Movie' eller Batman-filmen 'The Dark Knight', da filmene fik premiere den 18. juli 2008. Det blev dog en sejr til 'The Dark Knight', der blev den mest indtjenende film det år. 'Mamma Mia!' landede på en femteplads og blev den mest succesfulde filmatisering af en Broadway-musical i historien. Kilde: Vulture Et sort univers og et i lyserødt. Den længe ventede Barbie-film med Margot Robbie i hovedrollen og Ryan Gosling, der ""bare er Ken"", foregår i en skrigende lyserød, mere eller mindre perfekt verden, instrueret af Greta Gerwig, der står bag film som 'Little Women' og 'Ladybird'. Det historiske drama 'Oppenheimer' befinder sig i en anden grøft. Den er instrueret af Christopher Nolan og har Cillian Murphy i hovedrollen som J. Robert Oppenheimer, der også er kendt som ""faderen til atombomben"". Holdene bag de to film lader heller ikke, som om at de er uvidende omkring hinandens eksistens. Det sås blandt andet den 30. juni, da den officielle Barbie-film Twitter-profil postede et billede af instruktør Greta Gerwig og hovedrolleindehaver Margot Robbie foran en 'Oppenheimer'-filmplakat med biografbilletter i hænderne. Filmfansene har også taget den symbiotiske branding til sig. Hos online-handelsvirksomheden Etsy, findes der hundredevis af brugere, der sælger t-shirts og andet merchandise med påskriften 'Barbenheimer' - en sammentrækning af de to filmtitler - og andre underholdende tryk, der henviser til de to film. De danske biografer regner da også med at få travlt i weekenden, især hvis det omskiftelige vejr fortsætter, lyder det fra Sune Lind Thomsen, direktør for Gentofte Kino og bestyrelsesmedlem i brancheforeningen Danske Biografer. - Der har været en stor, stor efterspørgsel, også på vores forsalgsbilletter. Der er rigtig mange, der ønsker at se de to film her. Der er kommet et stort boost på dem fra sociale medier. Selvom premieren rammer midt i sommerferien, så kan Sune Lind Thomsen alligevel se en fordel ved premieretidspunktet. - Vi så da gerne, at filmene havde premiere lidt senere på året, hvor der er flere gæster i de danske biografer. Når det så er sagt, er det jo en rigtig god måde at få folk mindet om at gå i biografen, når der er så stærke film i biografen henover sommeren. Ifølge Frederik J. Preisler er det netop kulturclashet mellem de to film, med ejeren af Barbie-brandet, legetøjsproducenten Mattel, på den ene side og det mere intellektuelle brand, Nolan er kendt for, på den anden, går lanceringen op i en større enhed. - Mattel har forstand på at sælge ting. De trækker alt det, de kan, ud af den her film med kommercielle merchandise-samarbejder og så videre. I Oppenheimer-lejren sælger de en tilsyneladende mere dybdegående fortælling om geopolitik, USA som militær supermagt og menneskeskæbner. Når det er sagt, giver Barbie-instruktør og medforfatter Greta Gerwig også universet et satirisk lag, uddyber Frederik J. Preisler: - Der er jo også en diskussion af amerikansk kultur i Barbie-filmen. På den måde spiller de fantastisk godt sammen. De gør faktisk det samme med to meget forskellige indfaldsvinkler: den lyserøde og den sorte. Det filmene har tilfælles, er fortællingen om USA's storhed. Barbiedukken, der blev opfundet af amerikaneren Ruth Handler i slutningen af 50'erne, som på kort tid overtog det internationale legetøjsmarked. Fysikeren J. Robert Oppenheimer, der stod bag atombomben, der sprængtes i Hiroshima og Nagasaki i 1945. - Begge fortællinger handler om USA's verdensherredømme. Enten som kulturimperialisme eller som militærmagt. På den måde er de begge ærkeamerikanske historier, lyder det fra Frederik J. Preisler. I 2014 blev Barbie-brandets indehaver Mattel slået af pinden som verdens største legetøjsproducent af en gammel, dansk kending: Lego.",Barbie møder Oppenheimer: 'Det handler om verdensherredømmet',Karen Orris Maschoreck,2023-07-19 18:30:00+00:00,https://www.dr.dk/nyheder/kultur/barbie-moeder-oppenheimer-det-handler-om-verdensherredoemmet,Underholdning,696,evening,40.47297662275305,0,1,0,49.857142857142854
"Hvis du er typen, der bager pebernødder, klejner og jødekager til jul, så kender du måske ingrediensen hjortetaksalt. I bagværk fungerer det som hævemiddel, men ingrediensen kan også bruges til noget helt andet. På Københavns Universitet har et hold forskere vist, at hjortetaksalt kan bruges, hvis man ønsker at genanvende materialer i tøj lavet af polyester, som du helt sikkert har hængende i dit klædeskab. Men hvordan man kommer fra julebagning til genanvendelse af materialerne kræver en smule forklaring. Polyester udgør i dag over halvdelen af alt tekstilproduktion i verden. I alt lige fra træningstøj til skjorter består tekstilerne af en vis procentdel polyester og er blandet op med eksempelvis bomuld. Men der er flere problemer med produkter lavet af polyester. For det første kommer polyester fra naturgas eller råolie, der hentes op af undergrunden. Det kræver store mængder energi, og det samme gør de kemiske processer, der omdanner råolien til polyester. Og for det andet er det for tekstilindustrien svært at håndtere blandede materialer som polyester uden at en af delene går tabt i processen, hvis tekstilerne skal genbruges. Men med en yderst simpel metode er det lykkedes forskerne på Københavns Universitet at skille bomuld og plastik i polyestertekstiler fra hinanden, så det er muligt at genanvende begge dele. Metoden kræver ikke andet end varme, et ikke-giftigt opløsningsmiddel og helt almindeligt hjortetaksalt. - Det var faktisk meget overraskende, da det viste sig at virke, siger lektor på kemisk institut ved Københavns Universitet Jiwoong Lee, der har ledt forskergruppen. Ph.d.-studerende Shriaya Sharma, der er en del af forskergruppen, forklarer i videoen her fra Københavns Universitet, hvordan processen fungerer. I et laboratorie på universitetet klippede forskerne et stykke polyestertøj i mindre stykker. Stykkerne kom i en beholder sammen med opløsningsmidlet og en smule hjortetaksalt. Herefter blev blandingen opvarmet til 160 grader og fik lov at stå i 24 timer. Efter et døgn bliver blandingen til en væske, hvor plastik- og bomuldsfibrene har lagt sig i forskellige lag og herefter kan genanvendes. - Vi havde en gymnasieklasse på besøg i vores laboratorie. Og metoden er så simpel, at selv elever, som ikke er uddannet i metoden, kan gøre præcis det samme, som vores folk i laboratorierne, fortæller Jiwoong Lee. I laboratoriet har forskerne eksperimenteret med 200 gram tekstil. Men det skyldes udelukkende laboratoriets faciliteter, fortæller lektoren. Metoden kan sagtens bruge på større mængder tøj. Metodens simpelhed betyder, at den er både skalerbar og har stort potentiale, mener Jiwoong Lee. - Det betyder, at vi kan øge mængden af de materialer, vi kan genanvende. Det betyder, at vi kan gøre noget ved nogle af problemerne omkring plastikforurening og fast fashion. I laboratorieforsøgene krævede det tre gram hjortetaksalt at adskille materialerne i de 200 gram tekstil. Og forsøgene, der nu er blevet beskrevet i en videnskabelig artikel, viser, at man med metoden kan genanvende over 90 procent af eksempelvis bomulden og mellem 60-70 procent af plastikken, fortæller Jiwoong Lee. Produktionen af syntetiske fibre som polyester kræver store mængder energi. Og det er ikke kun i tøj, men også i tekstiler til for eksempel møbler og gardiner, at det bruges. Derfor er de en væsentlig bidragsyder til klimaforandringer og udtømning af fossile brændstofressourcer, lyder det fra Europæiske Miljøagentur. Derfor ville det allerbedste da også være, hvis vi slet ikke brugte polyester, medgiver Jiwoong Lee. - At købe og forbruge mindre er det bedste, man kan gøre. Men ved at genbruge materialerne bruger du næsten ikke fossile brændstoffer. - Vi genbruger alle komponenterne, vi anvender, så det kun er de ønskede produkter, vi får ud af det, siger han. Københavns Universitet har nu søgt et patent på metoden, og forskerne er nu i kontakt med virksomheder med henblik på at teste metoden i industriskala. Allerede nu drømmer Jiwoong Lee stort om fremtidsmulighederne. - Mit mål er, at alle skal kunne gøre det derhjemme. Det er fuldt ud muligt. - Det kan sagtens lade sig gøre i lokale opsætninger også – for eksempel i en kommune, hvor man indsamler tekstilerne og med processen genbruger materierne, siger han. Selvom det ville være godt for klimaet, bruger en gennemsnitlig dansk familie kun 16 kroner på at reparere tøj og sko. Det kan du læse mere om her.","'Vi var overraskede, da det virkede': Bageingrediens kan bruges til at genanvende materialer i tøj",Rasmus Jungersen,2023-08-03 21:00:00+00:00,https://www.dr.dk/nyheder/viden/vi-var-overraskede-da-det-virkede-bageingrediens-kan-bruges-til-genanvende-materialer,Videnskab,698,evening,46.60846214304428,1,0,0,48.333333333333336
"Det er en tidskrævende opgave at finde og kortlægge dyrearter i naturen. Biologer skal ofte kæmpe sig gennem krat, buske og mudder for at finde frem til dyrene. Og arbejdet risikerer desuden at forstyrre dyrelivet. Men nu har forskere fra Københavns Universitet fået en idé, der gør opgaven noget nemmere, og som potentielt kan føre til en bedre beskyttelse af biodiversiteten. De har nemlig bygget en DNA-støvsuger, der kan suge dyrs DNA fra luften. I et eksperiment på blot tre dage fandt forskerne frem til DNA-spor fra over 60 dyrearter i en skov på Sjælland. Forskningen er netop blevet publiceret i det videnskabelige tidsskrift Molecular Ecology Resources. - Vi har fundet ud af, at der er usynlige DNA-spor i luften, som vi kan støvsuge. Og vi er overraskede over, hvor mange forskellige dyr vi kan opdage ved at bruge den her metode. Det siger lektor ved Globe Institute på Københavns Universitet Kristine Bohmann. De DNA-spor, som støvsugeren fanger i luften kaldes for miljø-DNA. Forskerne ved ikke med sikkerhed, hvor sporene kommer fra, men de mener, at sporene blandt andet kan komme fra hudceller, små stykker af pels eller måske fragmenter fra fugles fjer. Når forskerne undersøger dataene fra støvsugerne, bruger de en PCR-test (ligesom dem, vi brugte under corona-pandemien) til at udvælge bestemt DNA. På den måde kan de udelukkende fokusere på bestemte dyregrupper. Skulle de kigge på alt DNA, som filtreret opfanger, ville det kræve mange flere ressourcer. Kilde: Kristine Bohmann, lektor ved Globe Institute på Københavns Universitet. På nuværende tidspunkt har DNA-støvsugeren dog sine begrænsninger. Dem vender vi tilbage til. Men håbet er, at teknologien i fremtiden kan bruges til at overvåge fugle og pattedyr i naturen. - Vi håber, at man vil kunne bruge metoden i de dybe, tætte regnskove, hvor det kræver tusindvis af timer og stor ekspertise at kortlægge biodiversitet, siger Kristine Bohmann og fortsætter: - Hvis vi vil tage nogle vigtige beslutninger om naturbevarelse og beskytte de truede dyrearter, så skal vi vide, hvad der er derude. Derfor er det vigtigt, at vi kortlægger biodiversiteten. Til eksperimentet satte Kristine Bohmann og hendes kolleger deres udstyr til at suge DNA i et skovområde på størrelse med en fodboldbane. Mens de spændte støvsugerne fast på træer, så de relativt få dyr i skoven. Blandt andet så de et egern og hørte lyden af en spætte og en fasan. Men da de kom tilbage i laboratoriet, fandt de spor fra både kronhjort, rådyr, grævling, ilder, havørn, ræv, markmus, vandsalamander og mange flere dyrearter. Alt i alt registrerede de næsten en fjerdedel af de landlevende dyr, der tidligere er registreret i og omkring området. - Det er jo helt vildt, siger Kristine Bohmann. Sidste år lykkedes det forskerne for første gang at suge DNA fra luften i et eksperiment i zoologisk have i København. Siden har de arbejdet hårdt på at optimere teknologien. - I en zoologisk have er der mange dyr på et relativt lille areal, mens der i naturen er færre dyr på større arealer. Derfor var vi usikre på, om vi overhovedet kunne få det til at fungere i naturen, siger Kristine Bohmann. Der er dog flere spørgsmål, som forskerne mangler svar på. Ud fra DNA-sporerne kan de for eksempel ikke se, hvor mange dyr, der er af hver art, hvor længe dyrene har været i området og hvor langt væk, de har været. - Det her er første spadestik til at vise, at vi kan støvsuge DNA i luften og få et billede af hvilke dyr, der er til stede i naturen. Men selvfølgelig er der meget at optimere, siger Christina Lynggaard, der er postdoc og forsker på Globe Instituttet på Københavns Universitet. Rasmus Ejrnæs er professor ved Institut for Ecoscience på Aarhus Universitet. Han synes, at forskningen virker grundig og interessant. Men han understreger samtidig, at teknologien ikke er klar til at blive brugt på nuværende tidspunkt. - Fordelen er, at det er let at sample, og at man fanger et betragteligt udsnit af arter. Ulempen er helt klart, at der er masser af mulighed for forureninger med DNA, som ikke kommer fra det undersøgte område og måske heller ikke fra naturen, fortsætter Rasmus Ejrnæs. Den nye forskning er støttet af VILLUM Fonden.",Opfindelse støvsuger DNA fra luften og finder over 60 dyrearter i dansk skov,Allan Nisgaard,2023-08-07 05:40:00+00:00,https://www.dr.dk/nyheder/viden/teknologi/opfindelse-stoevsuger-dna-fra-luften-og-finder-over-60-dyrearter-i-dansk,Videnskab,700,morning,42.47807657563755,1,0,0,36.07692307692308
"Rettelse d. 07/09 2021: Det er korrekt både at benytte overenskomststridig og ulovlig, når vi definerer sygeplejerskernes arbejdsnedlæggelser. Arbejdsmarkedets parter benytter i deres egen hovedaftale terminologien lovlighed i deres aftale om arbejdsstandsning.Derudover afgør Arbejdsretten også sager ud fra kriterierne om lovlighed/ulovlighed. Rettelse: I en tidligere udgave af artiklen fremgik det, at den planlagte nedlæggelse af arbejdet er ulovlig. Det er ikke korrekt og det er nu rettet til overenskomststridigt. De nåede at strejke i ti uger, før regeringen greb ind og gjorde en ende på kampen for højere løn og andre arbejdsforhold. Men nu vil flere sygeplejersker tage sagen i egen hånd og kæmpe videre på trods af den afsluttede strejke. I morgen klokken 7.45 til 8.45 vil sygeplejersker fra forskellige afdelinger på Rigshospitalet nedlægge arbejdet. Det samme vil de gøre tirsdag og onsdag. - Nu har vi brug for at sætte en fod i jorden for at blive hørt, siger sygeplejerske Luca Pristed. Han håber, at flere end 100 sygeplejersker vil møde op mandag og nedlægge arbejdet i morgentimen. Sygeplejerskerne på Rigshospitalet er ikke de første, der vil nedlægge arbejdet, efter strejken blev stoppet. I sidste uge var der arbejdsnedlæggelser rundt omkring i landet. Mandag og tirsdag nedlagde sygeplejersker på Aarhus Universitetshospital arbejdet i en time. I fredags skete det samme på hospitalerne i Roskilde og Horsens. Selvom det er sket flere steder i sidste uge, så risikerer sygeplejerskerne at skulle betale en bøde for at nedlægge arbejdet. - Sygeplejerskerne risikerer først at få en bod, og bliver de ved, så kan de få en højere bod. Fortsætter de, så kan de risikere at blive fyret, siger Bent Greve, professor i arbejdsmarked på Institut for Samfundsvidenskab og Erhverv ved Roskilde Universitet. Man kan nemlig ikke bare nedlægge arbejdet i Danmark. Det skyldes, at der på det danske arbejdsmarked er det, der hedder fredspligt, forklarer han. - Enkelt sagt så kommer der ikke noget ud af det her. Der har været en reel arbejdskonflikt, den er færdig. Folketinget har grebet ind. I den situation må man forvente, at alle overholder den aftale, der er indgået. Fredspligt betyder med andre ord, at begge parter - både arbejdsgiver og arbejdstager - forpligter sig til ikke at varsle eller udøve en konflikt på grund af forhold, der er reguleret i overenskomsten. Han fortæller, at både Dansk Sygeplejeråd og tillidsrepræsentanter har pligt til at bidrage til, at de ansatte genoptager arbejdet. Og selvom Kristina Robins, kredsformand i DSR Hovedstaden, forstår sygeplejerskernes frustration, så tager hun afstand fra arbejdsnedlæggelsen: - Jeg er nødt til at tage skarp afstand fra, at sygeplejerskerne laver overenskomststridige arbejdsnedlæggelser. Det samme gør Danske Regioner, sygeplejerskernes arbejdsgiver. I en mail til DR skriver de: 'Vi har haft et fællesmøde med Fagbevægelsens Hovedorganisation og Dansk Sygeplejeråd, for at sikre, at organisationerne aktivt medvirker til at hindre nye arbejdsnedlæggelser. De overenskomststridige arbejdsnedlæggelser er til stor gene for patienterne. Hvis de fortsætter, vil vi på et nyt fællesmøde drøfte, om vi ønsker at tage sagen til arbejdsretten med henblik på at få de pågældende idømt en bod.' Trods meldingen fra Danske Regioner, så mener Luca Pristed stadig, at arbejdet skal nedlægges. - Vi holder fast i det. Vi har stadig tænkt os at gøre det, siger han og fortsætter: - Vi regner selvfølgelig med at få bøden, men jeg kan ikke se for mig, at Rigshospitalet fyrer dem, der møder op. På den Facebookgruppe, hvor sygeplejerskerne på Rigshospitalet koordinerer arbejdsnedlæggelsen, har der heller ikke været tilkendegivelser om, at arbejdsnedlæggelsen ikke skal finde sted mandag til onsdag, fortæller han. Han håber, at det her kan få betydning for sygeplejerskernes ansættelsesforhold. For han mener ikke, at de fik noget ud af den lovlige strejke. - Vi kan simpelthen ikke spille efter de regler, der er, mere. Vi prøvede at bruge den danske model til at strejke og kæmpe for bedre vilkår og bedre løn. Det har ikke virket. Men det kommer den overenskomststridige arbejdsnedlæggelse med al sandsynlighed ikke til at ændre på, siger Bent Greve: - Der er ingen historisk erfaring for, at det giver sympati at lave en overenskomststridig nedlæggelse af arbejdet. Den kommer ikke til at ændre på den beslutning, der er taget. De skal gå på arbejde efter det lovindgreb, der er lavet.",Sygeplejersker på Rigshospitalet vil nedlægge arbejdet en time om dagen,Cecilie Frederiksen,2021-09-05 18:53:00+00:00,https://www.dr.dk/nyheder/indland/sygeplejersker-paa-rigshospitalet-vil-nedlaegge-arbejdet-en-time-om-dagen,Samfund,700,evening,40.57632155145449,0,1,0,50.0
"Siden Rusland invaderede Ukraine i februar 2022, er der fra flere sider blevet indført sanktioner mod nogle af de stenrige russiske oligarker, som menes at støtte krigen. Det betyder blandt andet, at det for oligarkerne er blevet næsten umuligt at købe mondæne lejligheder i London, mens myndigheder i en række lande har beslaglagt milliondyre luksus-yachts ejet af rigmændene. Men ifølge Ukraine er det stadig muligt for rige russere at omgå sanktionerne ved at handle malerier, skulpturer og andre kunstgenstande. Derfor har Ukraines nationale styrelse for forebyggelse af korruption lavet en online database med kunstværker, som man mener er – eller har været – ejet af superrige russere, der er omfattet af sanktioner. Og nogle af kunstværkerne hører til i den absolut dyreste ende af skalaen og er skabt af kendte navne som Leonardo da Vinci, Claude Monet og Andy Warhol. - Problemet er jo, at sådanne oligarker kunne tænkes at sælge værker til andre og dermed bruge nogle af gevinsterne til at støtte krigen på russisk side. Det er selvfølgelig stærkt problematisk. Sådan siger Flemming Friborg Jensen, der forsker i det globale kunstmarked på CBS og tidligere har været direktør for Glyptoteket i København. Selvom arbejdet har et klart politisk element, så roser han databasen for i udgangspunktet at være et godt initiativ. - Vi må have mere kontrol generelt med, hvordan de her billeder løber rundt i verden – og om det er legitimt. Er der tale om skatteunddragelse eller andre kriminelle aktiviteter forbundet med kunstsamlinger og handler, så er det selvfølgelig noget, man er nødt til at se på, siger han. Ifølge de ukrainske myndigheder er håbet med den nye database, at den kan medvirke til at forhindre omgåelse af sanktioner. Desuden er målet at spore kunstgenstande fra sanktionerede personer og ”forhindre ulovlig handel med kunstgenstande og antikviteter, der blev stjålet af besættelsesmagten i Ukraine under krigen"", lyder det. På nuværende tidspunkt indeholder databasen cirka 300 værker, som ifølge ukrainerne har en samlet værdi på knap 15 milliarder danske kroner. Oplysningerne om værkerne er indsamlet gennem offentligt tilgængelige kilder. Men det er også muligt for privatpersoner at indsende oplysninger. Og dét giver anledning til forbehold over for nogle af databasens oplysninger, mener Flemming Friborg Jensen. - Det er i udgangspunktet lidt problematisk. Hvis private indberetter, er der ingen garanti for, at man ikke måske har et horn i siden på en eller anden og påstår, at vedkommende ejer et bestemt kunstværk. Databasen rummer alt lige fra detaljerede oplysninger om kendte kunstværker til grynede billeder af forskellige skulpturer og malerier, som der hverken er navn, kunstner eller årstal på. - De første 7-8 sider med oplysninger er sådan set ret fine. Men så begynder det også at gå ned ad bakke – både med billedkvaliteten, men også med muligheden for overhovedet at identificere, hvilke værker der er tale om, siger Flemming Friborg Jensen. Selvom den tidligere museumsdirektør har forbehold i forhold til den ukrainske database, så er det ikke en helt dum idé at kigge nærmere på kunstverden. For ligesom i andre brancher, hvor varer handles til svimlende beløb, findes der også i kunstverden rådne æbler. - Uanset hvem, der ejer dem, så er værker i denne klasse omgærdet af en vis mystik, forklarer Flemming Friborg Jensen. - Dels er auktionshuse og sælgere ret diskrete omkring håndteringen af den slags værker, og hvem der ejer dem. Dels er nogle kunstværker måske også erhvervet for midler, som ikke er helt legitime. Ifølge ham sætter databasen fingeren på nogle ”dybereliggende problematikker” i kunstverden, hvor værker kan være svære at holde styr på – også selvom de er flere millioner kroner værd. - Der er formentlig desværre en stor del af verdens kunstskatte, der er unddraget almindeligt offentligt søgelys eller befinder sig i hel- eller halvmørke bankbokse og kælderrum. - Kunstmarkedet er ligesom et isbjerg: Du ser en del af markedet, men der er en hel del nedenunder. Mange værker handles jo konstant, men bliver bare stående i bankbokse. Flemming Friborg Jensen peger blandt andet på maleriet 'Salvotor Mundi', der måske er malet af Leonardo da Vinci, som særligt interessant at kigge nærmere på. DR's podcast 'Genstart' lavede sidste år et helt afsnit om maleriets bemærkelsesværdige historie. Det kan du høre lige her:","Ukraine frygter, at sanktionsramte russeres kunst finansierer krig: 'Værker i denne klasse er omgærdet af en vis mystik'",Rasmus Jungersen,2023-08-10 14:23:00+00:00,https://www.dr.dk/nyheder/udland/ukraine-frygter-sanktionsramte-russeres-kunst-finansierer-krig-vaerker-i-denne-klasse,Udland,701,day,50.4618251984388,1,0,0,51.333333333333336
"I takt med at der kommer mere vand i havene, er der også behov for at sikre de danske kyster fra at drive med ud i havet, når bølgerne slår ind. På stranden ved Harboøre Tange på den jyske vestkyst ligger der store bunker af sand, som er hentet på bunden af havet. Metoden bliver kaldt sandfodring, og er den måde, som Kystdirektoratet primært bruger til at sikre vores kyster. - Bølgerne fører mere sand væk fra kysten, end den fører til. Så stranden er i sand-underskud, og det kompenserer vi for ved at bringe nyt sand ind, fortæller Per Sørensen, kystteknisk chef i Kystdirektoratet. Problemet er dog, at sandet også lægger sig som en dyne over livet på havbunden. Og der, hvor sandet bliver suget op langt ude bliver bundlivet også påvirket, lyder kritikken fra blandt andre Danmarks Sportsfiskerforbund. Så på den anden side af Jylland i Kattegat ud fra kysten af Samsø er det planen, at der skal laves et stenrev, som et forsøg på at skåne kysterne fra de hårdhændede bølger. Forskere fra DTU Aqua er i gang med forberedelserne til projektet, der hedder 'Barreef'. De håber, at det kan kombinere kystbeskyttelse med en indsats for biodiversiteten. Forskerne ser nemlig stenrev som et mere bæredygtigt alternativ til sandfodring. Stenrevet bryder bølgerne og skal dermed begrænse skaden på sandstranden. Men forskerne forventer også, at der kommer mere sand på indersiden af revet, så man kan reducere behovet for sandfodring. - Det her projekt stiller skarpt på to store udfordringer, der allerede er i gang, og som vi forventer bliver værre i fremtiden. Den ene er, at klimaændringer påvirker kysterne og dermed sandfodringen, som så giver tab af biodiversitet, siger Tim Wilms, post.doc. hos DTU Aqua. - Ved sandfodring bliver sandet dumpet i et område som det her for at vedligeholde kysten, fortæller Tim Wilms fra sin jolle ud for Samsøs kyst: - Men når sandet bliver dumpet her, så kvæler det økosystemet på havbunden, fordi det bliver dækket af et tykt lag sand, siger han. På trods af fordelene for biodiversiteten mener Kystdirektoratet, der hører under Miljøministeriet, dog ikke, at stenrev for alvor er et alternativ til sandfodring. - Stenrev består af nogle store sten, som ikke er mobile. Det vil sige, de kan ikke kompensere for erosionen - de omfordeler den bare, siger Per Sørensen. I alt har Kystdirektoratet hentet 500.000 kubikmeter sand ind på stranden ved Harboøre Tange. - Sandet henter vi på havbunden cirka 5 kilometer ude, hvor der er cirka 30 meter dybt, siger han. Havet omkring Danmark ventes at stige over en halv meter i dette århundrede på grund af klimaændringerne, der får isen ved polerne til at smelte hurtigere. De danske kyster er hele tiden udsat for erosion fra strøm og bølger. Det er derfor, Kystdirektoratet bruger sandfodring. Langs de danske kyster står der ofte fiskere, der håber på at få frisk fisk på krogen. De ser derfor også gerne, at sandfodring på sigt bliver skiftet ud med stenrev - hvis projektet vel og mærke bliver en succes. - Det sted, hvor man suger sandet op for at kunne bruge det langs kysten, der skaber man problemer. For der ændrer man på sammensætning og skaber et område, hvor dyrene de simpelthen tager skade, siger Kaare Ebert, biolog hos Danmarks Sportsfiskerforbund. Det samme sker i følge sportsfiskerforbundet i de områder ved kysten, hvor sandet pumpes ud. Så forbundet ønsker, at man fremover bruger stenrev som alternativ kystsikring. - Der er behov for at etablere nogle nye stenrev. De kan jo gøre det, at de fremmer biodiversiteten - i modsætning til sandfodring. Det skaber levesteder for torsk og for en lang række fiskearter, siger Kaare Ebert. Ifølge Kystdirektoratet er fodring med sand dog den bedste måde at beskytte kysterne. - Vi har ret mange års erfaring med stenrev på de danske kyster - både de indre kyster og herude på vestkysten. Vi har også nogle internationale erfaringer, som vi har bygget op igennem årene. Så vi ved, hvad de kan, og vi ved også, hvad de ikke kan, siger Per Sørensen. Projektet Barreef skal køre i fem år, så der går noget tid, inden forskerne på DTU ved, om et stenrev kan afløse sandfordringen langs de danske kyster.",Er sten bedre end sand til at sikre de danske kyster? Forskere og eksperter er uenige,Mads Kruse Juhl,2023-07-18 06:11:00+00:00,https://www.dr.dk/nyheder/viden/klima/er-sten-bedre-end-sand-til-sikre-de-danske-kyster-forskere-og-eksperter-er,Politik,704,morning,36.37927883601603,1,0,0,20.5
"Vores klode sveder. Det må siges at være konklusionen efter en juli måned med rekordhøje temperaturer på tværs af planeten. Faktisk betyder den ekstreme varme, at vi er på vej mod den varmeste måned nogensinde målt. Det viser analyser fra blandt andet DMI, Den Meteorologiske Verdensorganisation (WMO), EU's klimatjeneste Copernicus og Leipzig Universitet. - Det ekstreme vejr, som har påvirket millioner af mennesker i juli, er desværre det barske resultat af klimaforandringer - og kun en forsmag på, hvad der venter os, siger generalsekretæren for WMO, Petteri Taalas, i en pressemeddelelse. - Behovet for at reducere drivhusgasser er vigtigere end nogensinde. Klimahandling er ikke en luksus. Det er et must, siger han. Ifølge analysen fra Leipzig Universitet forventes julis globale gennemsnitstemperatur at ligge 1,3-1,7 grader over den gennemsnitlige julitemperatur, før vi begyndte at opvarme planeten ved at forbrænde fossile brændstoffer. Og juli 2023 ser ud til at blive 0,2 grader varmere end juli 2019, som har haft den tvivlsomme rekord for varmeste måned hidtil. - Det bliver ikke kun den varmeste juli, men også den varmeste måned nogensinde målt på den absolutte globale middeltemperatur. Vi skal måske tusinder, hvis ikke titusinder af år tilbage for at finde tilsvarende varme forhold på vores planet. Det siger Karsten Haustein, der er klimaforsker ved Leipzig Universitet. Grafen viser, hvordan 21 ud af de 30 varmeste dage på jorden er målt i juli: Allerede nu kan forskerne slå fast, at de første tre uger af juli har været de varmeste tre uger. Ekstreme hedebølger i Nordamerika, Asien og Europa har bidraget til den kedelige rekord. Med en nattetemperatur på 48,9 grader registrerede Death Valley i Californien i USA den varmeste nat, der nogensinde er registreret globalt. I Algeriet har man også noteret sig rekordhøje nattetemperaturer i Afrika. Professor Eigil Kaas fra Center for Klimaforskning under DMI fortæller, at han er overrasket over tallene. Han understreger, at selvom juli ikke er slut, er billedet meget klart. - Det her er noget, man kan sige med meget stor sikkerhed, fordi vi via vejrprognoserne ved ret nøjagtigt, hvordan vejret bliver de næste fire dage. Eigil Kaas forklarer, at der har været meget debat om, hvorvidt de høje temperaturer på kloden blandt andet skyldes vejrfænomenet El Niño. Fænomenet opstår, når overfladevandet i dele af Stillehavet bliver varmere, end det plejer. Det påvirker vejret, og øger blandt andet risikoen for tørke på dele af kloden. - Normalt vil El Niño ikke vise sig allerede nu på de globale middeltemperaturer, men først sig inden for de næste 12 måneder. - Derfor må hovedårsagen til den varme juli simpelthen være, at vi har en igangværende global opvarmning, som skyldes os mennesker, og hvad vi udleder ud i atmosfæren, siger Eigil Kaas. Og juni måned har været den varmeste juni nogensinde målt. Den var endda ""betydeligt varmere"" end den hidtidige rekord sat i juni 2019 ifølge EU's Coperncus. Desuden har en international undersøgelse for nylig slået fast, at menneskeskabte klimaforandringer spiller en ""overvældende"" rolle i de ekstreme hedebølger, som i øjeblikket blandt andet hærger i Sydeuropa. Ifølge undersøgelsen har stigende koncentrationer af drivhusgasser i atmosfæren gjort den europæiske hedebølge 2,5 grader varmere, end den ville have været i en verden uden klimaforandringer. Forskerne i analyserne vurderer ikke, at julis ekstreme vejr betyder, at vi har overskredet målene i Parisaftalen. På klimatopmødet COP21 i Paris i december 2015 indgik de 196 medlemslande i FN’s klimakonvention den juridisk bindende klimaaftale, Parisaftalen. Her lovede verdens lande, at CO2-reduktionen skulle kraftigt ned, samt, at de ville bruge langt flere midler på klimaindsatsen. Landene blev også enige om at begrænse den globale temperaturstigning til under to grader – og om at arbejde for at begrænse den yderligere. Kilde: Klima-, Energi- og Forsyningsministeriet. Ifølge aftalen skal den gennemsnitlige globale temperaturstigning holdes ""godt under"" to grader og helst ikke overstige 1,5 grader frem mod år 2100. Temperaturstigningen i juli har godt nok nået 1,5 graders grænsen, men den gennemsnitlige opvarmning måles over en længere tidskala. Men vi får mere og mere travlt. Ifølge FN har verden lige nu kurs på en temperaturstigning på 2,6 grader og muligheden for at holde de 1,5 grader bliver mere og mere teoretisk. Du kan få et overblik over nogle af de ekstreme vejrhold i juli lige her.","Juli smadrer alle varmerekorder: 'Det er kun en forsmag på, hvad der venter os' ",Frederik Hagemann-Nielsen,2023-07-27 15:30:00+00:00,https://www.dr.dk/nyheder/vejret/juli-smadrer-alle-varmerekorder-det-er-kun-en-forsmag-paa-hvad-der-venter-os,Politik,704,day,45.3882267966775,1,0,0,35.42857142857143
"Hvis biograferne gik og håbede på at kunne indhente lidt indtægt ovenpå magre år under corona, så har Hollywood-filmene 'Barbie' og 'Oppenheimer' hjulpet lidt på det. Desuden fik den våde juli måned mange til at vælge sommerhygge i filmmørket. I den bagende hede juni blev der solgt over 30 procent færre billetter på landsplan end sidste år. Men efter fænomenet ""Barbenheimer"" landede i biografen, og vejret blev mere vådt, er der i juli solgt 25 procent flere billetter end sidste år. Det fortæller fortæller Frederik Juul, der er formand for Foreningen Af Filmudlejere I Danmark. - Det går fantastisk, og danskerne strømmer i biografen. Vi ser den bedste juli måned sammenlignet med 2018, 2019 og 2022. Så vi er rigtig, rigtig glade, siger han. Når juni måned endte med at være dårligere målt på antal solgte billetter, skyldes det ifølge Frederik Juul, at 'Top Gun'-filmen sidste år udkom i juni. Der var over 800.000, der så den film. - Vi er stærkt afhængige af produkterne i biograferne, og er der noget, som folk gerne vil se, så skal de nok også komme. Vi er en branche, hvor vi ikke er bedre end de varer, vi har på hylderne, siger Frederik Juul. Det synspunkt bakker Morten Stefansen, der er direktør hos Moviehouse i Ringsted og Slagelse op om. - Vi kan ikke sørge for nye produktioner og film og er afhængige af, at der kommer nogle film af en vis kvalitet, og det er der bare gjort hen over sommeren, siger han. De to hollywoodfilm 'Barbie' og 'Oppenheimer' kan næsten ikke være mere forskellige. Den ene udspiller sig i det lyserøde Barbie-univers - den anden er en mørk fortælling om skaberen af atombomben. Den fælles premieredato har udløst fænomenet ""Barbenheimer"", som er en sammentrækning af de to filmtitler. Der er blandt andet blevet lavet fantrøjer og memes - sjove billeder med tekst - på sociale medier. 'Barbie'-filmen foregår i et univers bygget op om den verdenskendte barbiedukke og har Margot Robbie og Ryan Gosling i hovedrollerne. 'Oppenheimer' er en biografisk film om den teoretiske fysiker J. Robert Oppenheimer, der blev kendt som atombombens fader for sin centrale rolle i udviklingen af våbnet. Han spilles af Cillian Murphy. De to film gjorde tilsammen åbningsweekenden til en af de største weekender for biografer i USA nogensinde målt i dollar og cent, skriver Ritzau. Den store lyst til at gå i biografen for at se blandt andet 'Barbie' og 'Oppenheimer' har Moviehouse Ringsted og Slagelse tydeligt mærket. - Vi er rigtig glade i øjeblikket, og det danske sommervejr hjælper os godt på vej. Lige så snart vejret blev koldere og mere blæsende og med regnvejr, kunne vi godt bruge en ekstra biografsal, for der kunne vi slet ikke følge med, siger Morten Stefansen. Ifølge Frederik Juul er denne sommer en ""rigtig blockbuster-sommer"", idet flere store Hollywood-film har fået premiere. Det er film som 'Indiana Jones' med Mads Mikkelsen i en af rollerne, 'Mission Impossible 7', 'Barbie' og 'Oppenheimer' samt børnefilmen 'Elementært'. - Vi spænder meget bredt for tiden, og det er meget store film, så der er noget for enhver smag, siger Frederik Juul. I juni og juli har der været omkring 1,4 millioner danskere i biografen. Og især 'Barbie' og 'Oppenheimer', som havde premiere samme dag, den 20. juli, har fået danskerne til at vælte ind foran det store lærred. - Normalt ville man foretrække, at de store film blev spredt over flere weekender, men det er begge film, der appellerer enormt bredt, og så bliver det nemt at enes som familie, og derfor kommer der mange folk i biografen, siger Frederik Juul. Han siger, at sommeren faktisk er en god periode for biograferne, hvilket også er derfor, at mange af de store Hollyoodfilm får premiere om sommeren. - Dels er vi mere sammen i familien og laver noget sammen, dels har vi mere tid. Det er et populært valg at køre til den nærmeste biograf, uanset om man er hjemme eller i sommerlandet, og især hvis vejret ikke er særlig godt, og der er meget på hylderne, som der er for tiden, siger Frederik Juul. Da 'Barbie' og 'Oppenheimer' havde dansk premiere i sidste weekend blev de den bedste åbningsweekend i år med 140.000 solgte billetter.",Regnvejr og 'Barbenheimer' trækker mange danskere i biografen,Maja Lærke Maach,2023-07-30 13:30:00+00:00,https://www.dr.dk/nyheder/kultur/film/regnvejr-og-barbenheimer-traekker-mange-danskere-i-biografen,Underholdning,704,day,39.93175766859977,0,1,0,70.5
"Da Philip Due Schmidt slog øjnene op, lå han i sengen på et hollandsk hospital. Sidst han var ved bevidstheden, gik tankerne på det forestående VM i speedskating. Men så gik alt i sort. Tyve timers krampeanfald efterfulgt af to døgn i koma på hospitalet tvang sig pludselig ind i Philip Due Schmidts virkelighed og efterlod familie og venner med samlede hænder og tunge sten i maven. Men Philip vågnede, han rejste sig og var nu at finde på startlisten ved Flandern Grand Prixet, der blev kørt i weekenden, hvor han blandt andet kørte sig til en fjerdeplads på 15 kilometers udskillelsesløb. - Det er lidt surrealistisk at være tilbage, og resultaterne var bedre, end jeg havde forventet, siger han. De uhyggelige dage ligger nu næsten seks måneder tilbage, og speedskateren er altså atter trådt i skøjterne, i første omgang dem med hjul, for at bevise, at han er blandt de hurtigste i verden. Om Philip Due Schmidt var døden nær tilbage i de spæde forårsdage af kalenderåret, er ikke noget, man behøver at gisne om. Det har han lægens ord på. Og fra de lange dage i hospitalssengen husker han mest af alt én ting. - Jeg havde ekstremt meget hovedpine. Både fra anfaldet, men også fordi jeg slog hovedet, da jeg faldt om, siger han. Men takket være en stærk fysik og en sund krop kæmpede han sig igennem kramperne og vågnede mere uskadt, end hvad tilfældet ville være for ""normale mennesker"". Men de efterfølgende måneder var hårde. Og især hovedpinen meldte sin ankomst, hver gang fremgangen ellers virkede konstant. - Jeg kunne godt komme i tvivl, om jeg nogensinde ville komme over det. Det var noget af det hårdeste. Når jeg var fuldt fokuseret på at gøre mit bedste, og så blev jeg alligevel ramt af tilbagefald, siger Philip Due Schmidt. - Heldigvis har det hjulpet mig, at jeg som atlet er vant til at lytte til min krop, og jeg er vant til at presse mig selv for at gøre det, der skal til. Selvom Philip Due Schmidt altid har været dygtig til at mærke efter hos sig selv og sin krop, har anfaldet alligevel gjort ham endnu stærkere. Og han køber gerne ind på den floskel, at han nu ser tingene i et andet lys. - Jeg har netop sagt det til folk mange gange, at jeg godt ved, det er en kliché, men at man nogle gange skal opleve de slemme ting, før man virkelig får et andet syn på tilværelsen. - Jeg synes godt, at man kan sige, at det har ændret mig lidt. Det er især, hvis jeg oplever andre brokke sig over nogle ting. En hård træning, hvis folk er trætte, eller de ikke giver sig 100 procent, så tænker jeg tit: ""Er du klar over, hvor heldig du er, at du kan dyrke den her sport som dit job, og du har den her mulighed?"" Før hændelsen beskriver Philip Due Schmidt sig selv som en ""pleaser"". Han sagde ofte ja til ting både socialt eller træningsmæssigt, som måske ikke var det bedste for ham. - Nu prøver jeg mere at lytte til mig selv og mine behov fremfor andres i stedet for at gå på kompromis med, hvad jeg tror, er det rigtige for mig, siger han. Der var godt en uge til VM, da Philip Due Schmidt måtte aflyse alle planer. I forvejen var han ikke blevet udtaget til vinter-OL i 2022, en begivenhed han ellers personligt følte at have niveau til, så han var fast besluttet på at modbevise den beslutning. - Mit anfald kom lige inden, at jeg skulle bevise overfor alle, at jeg havde niveauet til at slå de bedste i verden. På den front er der ikke meget, der har ændret sig. Philip Due Schmidt skal tilbage til toppen, og med hovedpinen langsomt aftagende er han ved at være, hvor han skal. - Restitutionen er ikke helt den samme, jeg mærker lidt ekstra træthed efter de hårde træningspas. Men ellers er det mest toppen, der mangler, siger han. - Det langsigtede mål er OL i 2026 i Milano på is. På rulleskøjter er der ikke noget olympisk, men til gengæld VM. Også der vil jeg vise, at jeg kan noget.","Efter anfald, koma og seks måneders hovedpine er skøjteløber atter tilbage i støvlerne",Jacob Mignon,2023-08-16 22:28:00+00:00,https://www.dr.dk/sporten/vintersport/efter-anfald-koma-og-seks-maaneders-hovedpine-er-skoejteloeber-atter-tilbage-i,Sport,705,evening,33.976709013914096,1,0,0,51.46153846153846
"Der var højt humør ved FC Midtjyllands pressemøde i dag, hvor klubbens direktør, Claus Steinlein, ikke var til at skyde igennem. Steinlein hverken kunne eller forsøgte at skjule sin begejstring, da han præsenterede selskabet Heartland, som er ejet af rigmanden Anders Holch Povlsen, som ny hovedaktionær i den midtjyske klub. - Det er et drømmescenarie og én af de største dage i mit liv i FC Midtjylland som erhvervsleder, sagde han gentagne gange både på pressemødet og i interviewet med DR Sportens journalist efterfølgende. Det er da også lidt af en kapacitet, der kommer til at have aktiemajoriteten i FC Midtjylland. Anders Holch Povlsen er blandt de rigeste personer i Danmark, og faktisk ligger han nummer 312 på erhvervsmagasinet Forbes' liste over rigeste personer i verden. Sportsøkonom Kenneth Cortsen, der er forsker ved University College Nordjylland, vurderer, at dagens nyhed kan rykke FC Midtjylland tættere på FC København som dansk fodbolds sportslige og økonomiske flagskib. - Professionel sport handler om at skabe så gode rammebetingelser som muligt for at kunne opnå sportslig succes, og alt andet lige står FC Midtjylland stærkere ved at have en så stor pengetank i ryggen, som den Anders Holch Povlsen har. - FC Midtjylland får muligheden for både at kunne købe og udvikle de største talenter, men også kunne hente etablerede spillere for større beløb, hvis den nye ejer er investeringsvillig, siger han. Det er den nu tidligere ejer, Matthew Benhams, aktier, som Heartland og Anders Holch Povlsen har købt, hvilket betyder, at englænderens tid i FC Midtjylland nu officielt er forbi. Benham har dog for alvor fået sat sit aftryk på heden, og FC Midtjylland har stadig planer om at arbejde videre med de tanker, Benham bragte til bordet. Det var et stort fokus på data, som både revolutionerede og udviklede FC Midtjylland, og det er også Benhams tankegang, der skal være med til at føre den midtjyske klub til næste niveau, nu suppleret med nye kræfter. - Noget af det, jeg er glad for, er, at vi beholder Benhams tanker om data. Vi får muligheden for at køre videre på det, Benham har givet os, og så kan vi videreudvikle med Heartland, siger Steinlein og fortsætter. - Det, at Anders kommer ind, gør, at vi samtidig bliver endnu dygtigere forretningsmæssigt. Vi kommer til at lære meget af den måde, han har gjort det på, og jeg tror, at det kommer til at betyde meget forretningsmæssigt og strategisk, og det kommer til at smitte af på fodbolden. FC Midtjylland har i en længere periode haft et erklæret mål om at blive blandt de 50 bedste klubber i verden. Hvordan det sker, skal der nu lægges planer for. - Vi har ikke snakket specifikt om, hvad det næste skridt er. Men der er ambitioner, og der skal investeringer til at løfte os til det næste niveau. Nu skal vi holde møder om, hvordan det skal gøres. Det handler om at gøre det på den rigtige måde, og jeg tror på, med det, der er sket i dag, så kommer vi til at løfte os, slutter Steinlein. Ikke nok med nyheden om Heartlands indtog på heden blev der på pressemødet også præsenteret nyheden om, at FC Midtjylland fra sommeren 2024 skal have et professionelt kvindehold. Drømmene og ambitionerne er, ligesom hos herrerne, at holdet skal blive en fast del af toppen af dansk fodbold og gøre sig gældende i Europa. Og står det til marketing- og supportdirektør, Preben Rokkjær, bliver det med én af de helt store stjerne på holdet. - Vi håber snart, Pernille Harder er klar til at komme hjem igen, siger Rokkjær med et smil på læben. - Vi vil gerne have et hold bestående af midt- og vestjyske spillere eller tidligere midt- og vestjyske spillere, og der passer hun jo fint ind. Pernille Harder er selv fra Ikast og er investeret i kvindefodbolden i lokalområdet. Hun har tidligere prikket til FC Midtjylland om at få et kvindehold sat i søen, og det sker altså nu. - Vi har snakket rigtig meget om det. Indtil videre har det været hende, der drillede os. Men nu har hun fået sin vilje, så har hun bare at vende snuden hjem. Preben Rokkjær fortæller yderligere, at han håber på, at FC midtjylland har et hold i den bedste kvindelige række sommeren 2025.",Lykkelig FC Midtjylland-direktør efter ejerskifte: 'Én af de største dage i mit liv',Kasper Aleksander Thrane,2023-08-15 18:53:00+00:00,https://www.dr.dk/sporten/fodbold/superliga/lykkelig-fc-midtjylland-direktoer-efter-ejerskifte-en-af-de-stoerste-dage,Sport,716,evening,44.72458451202263,1,0,0,49.714285714285715
"Det ser ud som om et dansk telefonnummer kontakter dig. Men når du tager opkaldet, kommer det fra udlandet - og du bliver udsat for et svindelforsøg. Svindlerne anvender en teknologi, der kaldes 'spoofing'. Og problemet vokser, siger sektionsleder for Forebyggelse og Analyse i Nationalt Center for it-kriminalitet Kresten Munksgaard. - Det er ret udbredt, som vi ser det lige i øjeblikket. At ringe og udgive sig fra et dansk nummer eller et andet nummer, end det man oprindeligt ringer fra, fortæller han. Ofte er opkaldet fra numre, som forbindes med troværdighed. For eksempel pengeinstitutter, politiet eller andre offentlige myndigheder. - Så højner man troværdigheden. Det gør, at man som borger har lettere ved at falde i, siger Kresten Munksgaard. Svindlerne kan også finde på at udnytte private telefonnumre. Det oplever John Bygballe Andersen, der driver to virksomheder i Vinderup. Flere gange dagligt ringer danske telefonnumre til hans firmatelefon. Men det er ikke danske kunder, der ringer. - Så er det en udlænding, der vil sælge noget til mig. En enkelt dag fik John Bygballe Andersen hele 34 fupopkald. Nu er han holdt op med at tage sin firmatelefon. I stedet ringer han tilbage til numrene. - Så er der som regel ikke nogen i den anden ende. Eller også er det en, der er forvirret over, hvorfor jeg ringer til dem, for de har ikke haft ringet til mig, fortæller han. Svindlerne bruger også John Bygballe Andersens eget nummer til at ringe hans forretningsforbindelser op med. Spoofing er fupopkald, hvor udenlandske svindlere ændrer visningen af deres eget nummer til et tilfældigt dansk nummer. For modtageren ser det ud som om, at man bliver ringet op fra et dansk nummer. Men opkaldet kommer fra udlandet. Svindlerne vil forsøge at lokke dig til at opgive kreditkort eller andre personlige oplysninger. I sig selv er det ikke kriminelt at bruge andres numre til at ringe op fra. Der findes eksempler på lovlig brug af 'spoofing'. For eksempel når en virksomhed har et callcenter i udlandet, men gerne vil fremstå som om man ringer fra et dansk nummer. Problemet er, at 'spoofing' i stigende grad bliver brugt til opkald, hvor det handler om at bedrage modtageren. Det forklarer sektionsleder Kresten Munksgaard. - Typisk er det, når man forsøger at ringe op til en borger og vil forsøge at lokke oplysninger eller penge ud af vedkommende. Over de seneste fem år har vi set en kraftig stigning i sådanne opkald, fortæller han. Hos brancheorganisationen for teleudbydere i Danmark er de også opmærksomme på den stigende brug af spoofing. Det siger Jakob Willer, der er direktør i Teleindustrien. Han peger på et forældet styresystem som en af synderne. - Styringssystemet er fra en tid, hvor der var langt færre teleselskaber. Vi har liberaliseret markedet i store dele af verdenen. Og er der bare ét teleselskab, der er lidt flosset i kanten, har vi problemet med spoofing, fortæller han. Jakob Willer siger, at de kriminelle er opfindsomme, så teleselskaberne er tit nogle skridt bagud i bekæmpelsen af spoofing. Men han fortæller også, at branchen gør alt, hvad den kan, for at forhindre fupopkald og fup sms’er. Politi og andre myndigheder advarer jævnligt om fupopkald. Men svindlerne bliver stadig dygtigere til at udnytte teknologiske løsninger, så det bliver sværere for brugerne at gennemskue svindlen. - Det er et våbenkapløb. Jo bedre borgerne bliver til at gennemskue svindlen, jo mere opfindsom bliver de kriminelle, siger Kresten Munksgaard. I USA har de set de første eksempler på, at kunstig intelligens er brugt til at lave falske opkald fra tilsyneladende kidnappede familiemedlemmer. Det ligner altså ikke kun, at man ringer fra et kendt nummer, men at man udgiber sig for at være et barnebarn eller en ven. Og det kommer også til Danmark, siger Kresten Munksgaard. - Det er noget, vi holder rigtig øje med, fordi vi gerne vil være på forkant med udviklingen, siger sektionslederen for Forebyggelse og Analyse i Nationalt Center for it-kriminalitet. Oplever du spoofing, kan du anmelde det på politi.dk. Stol ikke på, at folk, der kontakter dig uopfordret, er den, de udgiver sig for at være. Overfør aldrig penge til personer, hvis du ikke er sikker på deres sande identitet. Få bekræftet historien, hvis en bekendt fra udlandet efterspørger penge. Kontakt selv virksomheden eller myndigheden for at få bekræftet henvendelsen. Kilde: politi.dk",Pas på spoof-opkald: Udenlandske svindlere 'låner' i stigende grad danske numre til fupopkald,Steen Færgemand,2023-08-10 20:01:00+00:00,https://www.dr.dk/nyheder/indland/pas-paa-spoof-opkald-udenlandske-svindlere-laaner-i-stigende-grad-danske-numre-til,Samfund,717,evening,39.331097794211395,1,0,0,42.57142857142857
"Mens stormen Hans er stilnet af herhjemme, så fortsætter konsekvenserne af uvejret længere nordpå. Redningsarbejdere i Norge har dagen igennem arbejdet hårdt på at evakuere folk fra områder med stor risiko for oversvømmelser og jordskred. Her til aften har den norske statsminister Jonas Gahr Støre og den norske beredskabsminister Emilie Enger Mehl holdt møde med NVE, som er det norske vandvejs- og energidirektorat, for at få en status på vandmasserne. - Det er den højeste vandstand i 50 år og mere. Det her vand skal væk, og på vejen væk vil vandstanden stige i floder og vandløb og flodsystemer, siger den norske statsminister ifølge NRK. - Det er et alvorligt varsel for de næste par dage, selvom det ikke kommer til at regne meget mere i fremtiden. Faren er ikke forbi, understreger Jonas Gahr Støre. Ifølge den norske statsminister bliver de næste to dage kritiske, og de hårdt ramte lokalområder vil få ekstra ressourcer - blandt andet flere helikoptere. Fra oven kan man se de massive vandmasser, som er skyllet ind over flere områder og byer. Tidligere i dag strømmede vandet ind i den norske by Braskereidfoss, der ligger knap 160 kilometer fra den norske hovedstad Oslo, efter en dæmning kollapsede nær et kraftværk. Vandmasserne trængte ind på kraftværket på grund af tekniske fejl på de luger, der skulle lukke vandet igennem dæmningen, og det har medført store skader på kraftværket. - Det viser situationens alvor. Der er store naturkræfter i gang, sagde den norske beredskabsminister Emilie Enger Mehl i forbindelse med oversvømmelsen i byen. - Vi er jo vant til at leve tæt på naturen, men det er fortvivlende, når hus, ejendom og også liv og helbred er truet af naturen. Det er lige nu uklart, hvad der skal ske ved den ødelagte dæmning ved kraftværket i Braskereidfoss. Til NRK har det norske politi oplyst, at det overvejer, om de skal sprænge strømkablerne ved dæmningen i luften. Eksperter på stedet er ved at analysere sig frem til, hvad der er den bedste løsning. En anden mulighed er at skære kablerne over. De har endnu ikke besluttet, om der skal gøres noget med kablerne i aften, eller om det første skal ske i morgen. Det er dog ikke kun i Braskereidfoss, at beboere kan se vandet strømme gennem områder, som de normalt passerer på gåben. Cirka 2,5 times kørsel væk i byen Hønefoss er omkring 1.600 personer blevet evakueret, efter vandmasser har fyldt byens gader og stræder, oplyser NRK. - Floden er cirka fire meter højere nu, end den plejer at være. Det hele er fuldstændig ændret. Det er simpelthen grimt, siger en lokal, som NRK har talt med. DR-reporter Daniel Myrup befinder sig i den norske by Hønefoss. Du kan se udsnit fra TV Avisen her. Længere nordpå i den norske by Otta er 65 huse onsdag aften blevet evakueret efter et jordskred. Ifølge myndighederne skete skredet ved et bebygget område, og helikoptere og redningsmandskab blev sendt til stedet. Tidligere er omkring 100 huse ved Otta evakueret. Mange er evakueret til Thon Otta hotel, som er indrettet som evakueringscenter. Samtidig er også en hal inddraget og en nybygget skole. I Lillestrøm, der ligger lidt vest for Oslo, blev 13 personer evakueret onsdag aften, efter jordmasser skred ved en elv. Et hus i Hemsedalen blev onsdag revet med af de store vandmasser. Norge står lige nu i krisen, og det, som foregår, er historisk, understreger Jonas Gahr Støre på aftenens pressemøde. Ifølge statsministeren er 3.200 personer indtil videre blevet evakueret i det sydlige Norge, som er i den røde kategori med risiko for massive oversvømmelser og jordskred. Den norske region Innlandet, som kan ses afbilledet, er hårdest ramt af nedbøren, hvor der det seneste døgn er faldet 70 millimeter regn. Det er langt mere, end der for eksempel plejer at falde i hele august i Norge. Uvejret, der både har ramt Danmark, Norge og Sverige, omtales i Norge som et ekstremvejr og har fået navnet Hans. Der er brug for hjælp fra hele samfundet, hvis Norge skal komme igennem de seneste dages uvejr uden store konsekvenser. Det sagde Aud Hov, der er politisk leder i Innlandet, onsdag. - Vi står i en krisesituation af nationale dimensioner. - Folk er blevet isoleret i flere lokalsamfund, og nødberedskabet risikerer ikke at kunne komme frem til folk, der har brug for hjælp, lød det.",Norge oplever den højeste vandstand i 50 år: 'Faren er ikke forbi',Ida Meesenburg,2023-08-09 22:28:00+00:00,https://www.dr.dk/nyheder/udland/norge-oplever-den-hoejeste-vandstand-i-50-aar-faren-er-ikke-forbi,Udland,721,evening,38.192246735133764,0,1,0,37.0
"Kunstig intelligens, også kaldet AI, har siden introduktionen af chatbotten ChatGPT sidste år gennemgået en rivende udvikling. Teknologien rummer mange muligheder, men omvendt har flere forskere opfordret til at sætte udviklingen på pause af frygt for at miste kontrollen over teknologien. I Kina ønsker man også større kontrol med udviklingen af kunstig intelligens, og det førte i går til, at det asiatiske land indførte en række restriktioner. Ifølge det amerikanske magasin Time har den kinesiske regering udsendt en vejledning på 24 retningslinjer på området, som de kinesiske udviklere skal overholde. Vejledningen, som den kinesiske regering har arbejdet på i flere år, indeholder blandt andet et krav om mere transparens, og om at nye teknologier skal registreres og sikkerhedstjekkes. Kunstig intelligens er, når en maskine, en computer, en robot eller lignende kan simulere menneskelig tænkning og adfærd. Kunstig intelligens anvendes bredt i alt fra selvkørende biler til stemmestyrede assistenter, men har særligt tiltrukket sig opmærksomhed gennem chatrobotter som ChatGPT. Kilde: faktalink.dk Reguleringen er et vigtigt signal at sende for Kina, forklarer DR's tech-korrespondent Henrik Moltke. - Det er vigtigt for Kina at vise, at de er i stand til tøjle og regulere den kunstige intelligens, siger han. Med de nye retningslinjer skal ny AI-teknologi i Kina gennemgå et sikkerhedstjek, før de sendes på markedet. Dette tilsyn vil blive ført af syv kinesiske sikkerhedsagenturer heriblandt den kinesiske cyberforvaltning. Ifølge DR's tech-korrespondent Henrik Moltke skal sikkerhedstjekket sikre, at den kinesiske censur og samfundsorden opretholdes. - Det er vigtigt for kineserne, at teknologierne, der bygger på kunstig intelligens, afspejler det kinesiske styres værdier og deres version af historien. - Hvis en robot - set med kinesiske øjne - beredvilligt fremlægger historien om demonstrationerne på den Himmelske Freds Plads, så skal robotten lynhurtigt rette ind eller eventuelt lukkes ned. Teknologierne må ikke sprede, hvad Kina ser som 'fake news' eller fakta, som truer deres samfundsorden, siger han. I 1989 demonstrerede studerende på den Himmelske Freds Plads med et krav om mere folkelig medbestemmelse i Kina. Det førte til, at mange af demonstranterne blev dræbt. Henrik Moltke forklarer, at Kina i forvejen benytter sig af kunstig intelligens i stor stil til overvågning og ansigtsgenkendelse i det offentlige rum. Men den nye type såkaldt generativ kunstig intelligens, som kendes fra chatbotten ChatGPT, er langt mere uforudsigelig og derfor langt mere farlig for det kinesiske styre, vurderer han. En anden af de 24 retningslinjer skal være med til at sikre, at man som bruger ikke er i tvivl, hvis man bliver præsenteret for materiale produceret af kunstig intelligens. Det vil man gøre ved at kræve klare og tydelige markeringer ved eksempelvis AI-producerede billeder eller videoer. Desuden skal de kinesiske virksomheder, der beskæftiger sig med kunstig intelligens, have klare klagesystemer, så brugerne kan henvende sig, hvis de ønsker at klage over AI-tjenester eller -materiale. Med reguleringen ønsker Kina at øge statskontrollen med udviklingen af kunstig intelligens samtidig med, at de kinesiske udviklere og virksomheder kan klare sig i blandt andet konkurrencen med amerikanske OpenAI, der står bag ChatGPT. Og det er en svær balancegang, vurderer DR's tech-korrespondent, Henrik Moltke. - Den kinesiske AI-regulering kræver stor kontrol over de data, som den kunstige intelligens ""trænes"" på, og det risikerer at bremse udviklingen i Kina. Samtidig er den hardware og de mikrochips, som Kina har adgang til, dårlige end de amerikanske, siger han. Derfor har retningslinjerne også været diskuteret i måneder mellem styret, det kinesiske erhvervsliv og akademikere for både at tilgodese kontrol og innovation. Det har ført til flere ændringer og finjusteringer, siden de første udkast til vejledningen var klar i april, og det har ifølge Time lempet reguleringen. Det er ikke kun Kina, der arbejder på en større kontrol med AI-udviklingen. EU-parlamentet er nemlig i færd med at udarbejde regulering af kunstig intelligens. Lovgivningen er ikke vedtaget som i Kina, men parlamentet vedtog i juni et udkast til en ny lov om kunstig intelligens, som håbes at være på plads inden årets udgang. En lov, som tech-korrespondent Henrik Moltke regner med, bliver gennemført. Parlamentet ønsker ligesom det kinesiske styre, at det skal markeres klart, når indhold er skabt med kunstig intelligens. Desuden indeholder udkastet fra EU et totalforbud mod at bruge kunstig intelligens til at identificere personer i det offentlige rum for eksempel i forbindelse med jagten på eftersøgte personer. Med vedtagelsen af udkastet kan forhandlinger med EU-landene nu gå i gang.",Kina strammer grebet om udviklingen af kunstig intelligens,Frederik Brund Flintegaard,2023-08-16 15:31:00+00:00,https://www.dr.dk/nyheder/udland/kina-strammer-grebet-om-udviklingen-af-kunstig-intelligens,Udland,723,day,52.02732240437159,1,0,0,58.0
"Mobilen kimer, og det er et vigtigt opkald. Men inden du når at tage den, løber den tør for strøm. Der var ellers 20 procent tilbage? Den situationen har du sikkert været i mange gange før. Men hvad kan du bebrejde for strømsvigtet? Batteriekspert og professor ved Aalborg Universitet Frede Blåberg peger både på batteriet og procentmåleren i toppen af skærmen. Måske vil du kalde det for ’first world problems’ eller ’i-landsproblemer’. Men på DR Viden er intet for småt til at blive undersøgt. Heller ikke det helt banale. For hvad er det, der gør, at du ikke kan vælge film på Netflix? Hvorfor går mobilen ud, selvom der står 20 procent batteri tilbage, og hvorfor er der nogle rum i huset, der har et elendigt WiFi-signal? Det er spørgsmål som disse, vi forsøger at finde svar på i denne artikelserie. - Problemet med strømmåleren på din telefon er, at den er lavet til et helt nyt batteri. Når dit batteri ældes, stemmer procentmåleren på telefonen ikke overens med batteriniveauet. Derfor kan du ikke stole på, hvad procenttallet fortæller dig. - Den bedste udvej er at lære sit batteri at kende. For du kan ikke stole på telefonens måleenhed, siger Frede Blåberg. Den første gang du oplader en ny telefon, er der næsten ikke grænser for, hvor længe batteriet kan holde. - Med en helt ny telefon kan du sagtens gå ned på 10 procent og fortsætte med dine apps og alt muligt, siger Frede Blåberg. Men efter et par års tro tjeneste begynder batteriet at volde dig problemer. Din bedste ven, telefonen, svigter dig i tide og utide. - Selvom der står 20 procent, så passer det ikke sammen med det reelle niveau. Batterispændingen i batteriet bliver simpelthen for lav, og du kan ikke stole på, hvad der står på skærmen, siger Frede Blåberg. På det tidspunkt i din smartphones levetid er det et spørgsmål om ny telefon eller nyt batteri. Batteriet kan ikke reddes. - Et frisk nyt batteri er vejen frem, fordi du igen kan stole på det. Men det er selvfølgelig ret dyrt sammenlignet med at købe en helt ny telefon, som producenter gerne vil have os til at købe, siger Frede Blåberg. Din smartphone har med stor sandsynlighed et lithium-ion batteri. Det er bredt anvendt til mobile enheder som bærebare computere, mobiltelefoner og tablets. Når du sætter strøm til dit lithium-ion batteri og oplader tvinges ionerne fra den positive pol (katoden) over til den negative pol (anoden). Det er en unaturlig plads for ionerne, men ligeså snart de får lov (når du begynder at bruge din telefon), så bevæger ionerne sig og frigiver energi. Men jo flere gange den proces foregår, desto mindre kan batteriet opfylde det fulde potentiale. Den kemiske sammensætning forandres. Derfor bliver batteriet ringere efterhånden, som du bruger det. Kilde: Aarhus Universitet På de fleste natborde ligger telefonen natten lang og modtager strøm fra stikkontakten. Men det er ifølge Frede Blåberg ikke den rigtige måde at behandle lithium-ion batteriet. - Lader du op til 100 procent og fortsætter med at oplade, ødelægger du batteriet. - På den anden side skal du også passe på med at batteriet går ud. Det stresser batteriet og er slet ikke godt, siger Frede Blåberg. Den perfekte balance for dit batteri vil være et sted mellem 25 procent og 90 procent. Aldrig dødt og aldrig overophedet. - Egentlig skal du massere batteriet. Lade det op løbende og sørge for, at der hele tiden er strøm på, siger Frede Blåberg. Den helt kedelige og fornuftige beslutning, når du nærmer dig batteridøden, er selvfølgelig at begrænse dit forbrug. - Hvis du ryger under 20 procent, og du virkelig skal bruge mobilen, bør du stoppe med at bruge den til andet end at ringe, som ikke tager ret meget strøm. Apps, lys, wifi, bluetooth og afspilninger skal du vente med til du kan lade den op endnu en gang, siger Frede Blåberg. Men hvornår kan vi se frem til, at det her I-landsproblem forsvinder? Slut med døde batterier i uheldige situationer. Desværre er det ikke lige om lidt, at du kan fortsætte mobilforbruget uden at tænke på procenttælleren oppe i højre hjørne af skærmen. - Vi kommer ikke til at se et evighedsbatteri lige foreløbig. Men det går i den rigtige retning og batterierne bliver trods alt bedre og bedre hele tiden, siger Frede Blåberg.",Batteribøvl: Derfor går din mobil ud med 20 procent tilbage,Christoffer Heide,2018-08-19 04:59:00+00:00,https://www.dr.dk/nyheder/viden/teknologi/batteriboevl-derfor-gaar-din-mobil-ud-med-20-procent-tilbage,Videnskab,725,morning,38.27040330695385,1,0,0,40.0
"Myndighederne i Ecuador sendte i går 4.000 politi- og militærfolk ind i et af landets mest berygtede fængsler for ""at få kontrol over våben, ammunition og sprængstoffer i fængslet"". Det beretter CNN. Den store aktion kommer, efter den ecuadorianske præsidentkandidat Fernando Villavicencio i onsdags blev skudt ned for øjnene af utallige tilhængere og politifolk efter et vælgermøde. Den 59-årige præsidentkandidat blæste blandt andet til kamp mod korruption og den vold, som narkosmuling har bragt til Ecuador i de senere år. Ved Fernando Villavicencios begravelse i fredags var der skruet helt op for sikkerheden, og sikkerhedsfolk mandsopdækkende nærmest kisten: Gårsdagens aktion med de 4.000 sikkerhedsfolk handlede blandt andet om at flytte den berygtede straffefange José Adolfo Macías Villamar - som regnes for at være leder af banden Los Choneros - til et højrisikofængsel. Myndighederne i Ecuador har i skrivende stund endnu ikke peget på en klar forbindelse mellem den formodede bandeleder og attentatet mod præsidentkandidaten, og en anden bande har faktisk taget ansvaret for det. Men samtidig er det kun to uger siden, at præsidentkandidaten sagde, at Villamar havde truet ham og advaret ham mod at tordne mod Ecuadors bandekriminalitet, påpeger CNN. José Adolfo Macías Villamar, der menes at have forbindelser til Mexicos berygtede Sinaloa-kartel, blev i går hentet ud af fængslet med hjælp fra soldater og pansrede køretøjer. Videoen er optaget af Ecuadors militær: Ecuador har i årevis været relativt fredelig, selv om landet ligger mellem verdens største kokainproducenter, Peru og Colombia. Men i de senere år er Ecuador blevet en af hovedeksportørerne af kokain til Europa og USA, og det engang fredelige land er blevet et voldeligt arnested for narkosmugling og bandekriminalitet, påpeger nyhedsbureauet AFP. - Vi har aldrig før været i en sådan situation, lyder det fra Nathalie Jimenez, journalist på den landsdækkende ecuadorianske tv-kanal TeleAmazonas. - Det er noget helt nyt for os. Det er i år, at situationen er blevet så grel, siger journalisten til CBS News. Hun siger, at mordet på Villavicencio skaber endnu mere frygt i befolkningen. - Folk er bange. Han var præsidentkandidat og havde sikkerhed omkring sig. Men hvis dette kan ske for en person, der har en masse sikkerhed, hvad kan vi andre så forvente? Og hun er ikke ene om at pege på, at udviklingen i det sydamerikanske land har været dramatisk. - Vi er ikke vant til det. Vi har aldrig oplevet en situation som dette, lyder det fra den politiske konsulent Gustavo Isch, som siger, at det er i løbet af de seneste to år, at situationen er eskaleret voldsomt. Det bliver efterhånden mere klart, at der ikke er en vej tilbage for landet, siger den politiske konsulent. - Det vil sige, at det der sker i Mexico eller i Colombia allerede er en realitet i Ecuador, og det kan ikke løses med et snuptag, siger han. Efter onsdagens attentat blev der erklæret undtagelsestilstand i Ecuador, og landet anmodede det amerikanske forbundspoliti, FBI, om hjælp til at efterforske sagen. Kort efter annoncerede myndighederne, at man havde anholdt seks mistænkte og dræbt en under en skudduel. Her lød meldingen, at de alle er colombianere, og at man jagtede bagmændene. Hvem der gav ordren, er dog fortsat uvist. Men tidligere på ugen tog banden Los Lobos altså skylden for drabet. Banden, der har over 8.000 medlemmer siddende i landets fængsler, har været involveret i flere blodige fængselsmassakrer, og alene i 2021 resulterede det i mere end 315 døde indsatte. Under et pressemøde natten til i går beskyldte Fernando Villavicencios enke, Verónica Sarauz, som var iklædt skudsikker vest, dog dele af Ecuadors politiske system for at være involveret. Hun sagde, at alle præsidentkandidaterne drog nytte af hendes mands død og beskyldte da medlemmer af den politiske bevægelse Correísmo for at være involveret. - Jeg vil sige til correisterne, at jeg ved, at det var dem, der stod bag, lød det fra enken. - Men det var i denne regering, at min mand blev slået ihjel, og det er denne regering, der er mig svar skyldig, sagde hun. Journalisten Nathalie Jimenez påpeger, at Fernando Villavicencio havde fået trusler fra Ecuadors farlige bandemiljø. - Det fortalte han, men vi ved også, at han havde nogle politiske fjender. Derfor har vi sagt, at det er for tidligt at pege fingre, fordi han var en kontroversiel journalist, sige hun. - Han konfronterede altid magten, korruptionen, banderne. Så han havde formodentlig også mange fjender.","En enke i skudsikker vest, en mandsopdækket kiste og 4.000 sikkerhedsfolk til at flytte én mand: Narkobanderne fik fat i Ecuador på rekordtid",Sean Coogan,2023-08-13 20:40:00+00:00,https://www.dr.dk/nyheder/udland/en-enke-i-skudsikker-vest-en-mandsopdaekket-kiste-og-4000-sikkerhedsfolk-til-flytte,Udland,728,evening,44.907641770401106,1,0,0,37.0
"For første gang i tre måneder skal repræsentanter for de 11.500 strejkende manuskriptforfattere i Hollywood mødes med deres modpart, de amerikanske film- og tv-studiers sammenslutning, AMPTP. Mødet bliver fulgt med enorm interesse i den amerikanske filmindustris mekka. For den igangværende dobbeltstrejke, hvor både manuskriptforfatterne og skuespillerne strejker på samme tid, har lammet Hollywood. - Man kan vælge at se på det som en sprække af lys, der nu er kommet, fordi producenterne har rakt en arm ud til forfatterne, siger filmjournalist Ann Lind Andersen. - Men man skal ikke se bort fra, at det også kan være en del af en strategisk plan for at slå splid mellem de to solidariske parter. For lykkes det, står begge parter svagere – og producenterne stærkere. Manuskriptforfatterne i Hollywood har strejket siden maj. Det sker i kampen for bedre lønninger, arbejdsvilkår og frygten for kunstig intelligens' påvirkning af deres arbejde. Dagens møde er dog ikke en genstart af forhandlingerne, men snarere et møde, hvor man sætter sig sammen for at ""føle hinanden på tænderne"", fortæller Ann Lind Andersen. - Det er et lille forsigtigt møde, hvor man måske også forsøger at fornemme, hvor mør modparten er blevet. - Men hvis man på den anden side af bordet stadig står stejlt på sine interesser, så er der jo ikke meget at forhandle om på nuværende tidspunkt. Dagens møde er blandt medlemmerne i manuskriptforfatternes fagforening blevet mødt med både en smule optimisme og en portion varsomhed. Det skriver mediet The Hollywood Reporter. - Jeg håber, at de (AMPTP, red.) er seriøse. Jeg håber, de møder op med et meget mere åbent sind, end de gjorde sidst, udtaler manuskriptforfatter Billy Ray, der tidligere har forhandlet på manuskriptforfatternes vegne, til The Hollywood Reporter. - Hvis de er, så kan jeg sige dig, at en aftale vil blive indgået. Det er ikke kun manuskriptforfatterne og skuespillerne, der følger dagens møde med stor interesse. Også makeup-artister, håndværkere, sikkerhedsfolk, catering-firmaer, hoteller samt alle de mange, mange andre erhverv, der er afhængige af filmproduktion, følger med. - Strejkerne er som ringe i vandet. Alle bliver berørt af det her og står i samme situation, hvor de ikke tjener penge, fordi produktionerne ikke er i gang, forklarer Ann Lind Andersen. - Den seneste strejke blandt manuskriptforfatterne skete for 15 år siden, og dengang er det blevet estimeret, at strejken kostede byen Los Angeles et sted mellem to og tre milliarder dollar. Mens de 160.000 strejkende skuespillere har fået hjælp af store filmstjerner som Meryl Streep og Leonardo DiCaprio, som har spyttet penge i strejkekassen, så er situationen for manuskriptforfatterne anderledes. - Det er et rigtig godt spørgsmål, hvordan de klarer sig igennem denne tid. For der er ikke lige så store stjerner blandt manuskriptforfatterne. Mange af dem er jo fattige, siger Ann Lind Andersen. - Man skal forstå, at manuskriptforfatterne i tilblivelsesprocessen ofte er de nederste på rangstigen. Det er svært at forstå, fordi det jo er dem, der skal være kreative og finde på. Men de er per tradition de lavestlønnede. Da manuskriptforfatterne sidst strejkede i 2007, varede det i 100 dage og kostede ifølge nyhedsbureauet Reuters omkring to milliarder dollar. - Man skal huske på, at manuskriptforfatterne er oppe mod nogle giganter i branchen. Vi taler om de helt store filmstudier og streamingservices som Netflix, Disney, Apple og Amazon, som sidder på den anden side af bordet. - De har selvfølgelig en stor mængde penge på kistebunden, som de kan bruge, og derfor kan de spille et mere langstrakt spil, fortæller Ann Lind Andersen. Mens der for manuskriptforfatterne i dag er aftalt et møde, har det længere udsigter for skuespillerne at sætte sig sammen med deres modpart, vurderer Ann Lind Andersen. - Anonyme kilder har udtalt, at man på producenternes side tager afstand fra formanden for skuespillernes organisation, Fran Drescher. Hun var ude med en ret hård kritik af cheferne for filmstudierne og sagde, at de var grådige og respektløse. - Det er angiveligt faldet nogen for brystet, så man ikke er så ivrig efter at forhandle med skuespillere, siger hun. Ann Lind Andersen mener, at det er ""påfaldende"" at det kun er manuskriptforfatterne, som film- og tv-studierne nu rækker ud til nu. - Når de ikke har gjort det samme med skuespillernes forbund, som jo solidaritetsstrejker med forfatterne lige nu, så kan man godt få den tanke, at det er for at så strid mellem de solidariske parter.",For første gang i tre måneder: Hollywoods strejkende manuskriptforfattere mødes i dag med filmstudierne,Rasmus Jungersen,2023-08-04 14:57:00+00:00,https://www.dr.dk/nyheder/kultur/foerste-gang-i-tre-maaneder-hollywoods-strejkende-manuskriptforfattere-moedes-i-dag,Underholdning,729,day,41.18053529631263,1,0,0,49.714285714285715
"Syngende soldater, kampvogne i gaderne og jagerfly på himlen over Warszawa. Det var scenerne i går, da Polen afholdt en stor militærparade i landets hovedstad. Paraden, der for nogle måske giver mindelser om en sovjetisk fortid, var den største polske militærparade siden den kolde krig. Her var der rig mulighed for at fremvise noget af det militærgrej, som man har brugt over 100 milliarder kroner på, siden Rusland invaderede nabolandet Ukraine. Militærparaden markerer den polske hærs sejr over Den Røde Hær i 1920 og har i de senere år været en tilbagevendende begivenhed den 15. august, hvor man også markerer den polske hærs dag. Med to måneder til det polske valg, var der dog også tale om en oplagt mulighed for den polske regering til at tale om et vigtigt valgtema - nemlig den nationale sikkerhed. Men den polske regering får kritik for at udnytte militæret i sit forsøg på at sikre sig en tredje valgperiode. Polen har kæmpet mod Rusland i 300 år, så gårsdagen var en nationaldag, som man kunne bruge politisk ved at tage ejerskab over den. Det fortæller Anna Werenberg, Polen-ekspert og forskningsmedarbejder ved Koldkrigsmuseet Langelandsfortet - Det er måske det, som man kan se den polske regering forsøge at gøre nu, fordi der er valg den 15. oktober, siger hun til P1 Morgen. Eksperten peger på, at gårsdagens parade derfor også skal ses i et indenrigspolitisk lys. - Man kan se, at den polske regering har valgt militæret og national sikkerhed som et ret vigtigt valgtema. Og paraden i går var større, end den har været nogensinde før, og retorikken var også voldsom, siger Anna Werenberg. Derudover har der den seneste tid været afholdt en hel del arrangementer, som man kalder militære picnic'er, fortæller hun. Her har dele af den polske hær besøgt forskellige lokalområder for at vise flaget og signalere, at man tager landets sikkerhedssituation alvorligt set i lyset af krigen i Ukraine, påpeger Anna Werenberg. - Men dem, der har holdt tale, har været politikere fra regeringspartiet, som har stået og talt imod oppositionen og med meget voldsom retorik, siger eksperten. Hun peger på en situation i mandags, hvor formanden for det regerende Lov og Orden-parti, Jarosław Kaczyński, ved et militærarrangement i den polske by Uniejow sagde, at lederen af den polske opposition er ""personificeringen af ondskab i Polen"" - Formanden for regeringspartiet har simpelthen stået med soldater i baggrunden og sagt, at oppositionslederen Donald Tusk er personificeringen af ondskab, og at han er den største fjende for Polen lige nu, siger Anna Werenberg. Det fik efterfølgende en pensioneret general til på polsk tv at kritisere, hvad han oplever som en politisk ""monopoliseringen af militæret"", beretter DW. - Så mange opfatter, at de er gået over stregen i forhold til at bruge militæret og forsvarspolitikken i valgkampen, siger Anna Werenberg. Så mens der er stor folkelig opbakning til den årlige militærparade, så forholder det sig anderledes, hvad angår brugen af den. - Den her hadtale, som har fulgt med, den har vakt stor modstand, og der er stor debat om den, siger eksperten. Gårsdagens militærparade kommer i en tid, hvor Polen opruster kraftigt. Siden den russiske invasion har man indkøbt særligt amerikansk og sydkoreansk militærudstyr for mange milliarder. Og ifølge det polske forsvarsministerium agter man at bruge over 230 milliarder kroner på våben alene i år, beretter DW. Polen udgør en del af Natos østlige flanke og deler en 400 kilometer lang grænse med Belarus. Nabolandet er en tæt allieret af Rusland og er kommet ekstra meget i søgelyset, efter landet tidligere på sommeren åbnede grænsen for tusindvis af Wagner-soldater. Den seneste tid har også budt på flere episoder, som Warszawa har opfattet som provokationer fra Belarus' side. Herunder landets beslutning om at afholde en militærøvelse nær grænsen til Polen tidligere på måneden. Og for to uger siden beskyldte Polen belarussiske militærhelikoptere for at have overskredet grænsen - en beskyldning, som Belarus kalder ""langt ude"". De seneste måneder har Polen flere gange sendt tusinder af soldater og grænsevagter til grænsen. I sidste uge annoncerede den polske forsvarsminister, Mariusz Blaszczak, så, at man vil sende yderligere 10.000 soldater til grænsen. I sidste måned sagde Belarus' autokratiske leder, Aleksander Lukasjenko, at Polen bør takke ham for at holde Wagner-soldaterne i Belarus. - Uden os var de sivet i gennem og havde smadret Rzeszow (polsk grænseby red.) og Warszawa, sagde han ifølge det belarussiske statslige nyhedsbureau Belta.",Partiformand kaldte rival 'personificeringen af ondskab' med soldater som bagtæppe: Nu beskyldes Polens regering for at udnytte militæret i valgkampen,Sean Coogan,2023-08-16 17:24:00+00:00,https://www.dr.dk/nyheder/udland/partiformand-kaldte-rival-personificeringen-af-ondskab-med-soldater-som-bagtaeppe-nu,Udland,731,evening,48.931013431013426,1,0,0,70.0
"Fodbold-VM i Qatar blev mildest talt en af de mest omdiskuterede slutrunder nogensinde. Blandt andet har migrantarbejdernes forhold og rettigheder været under heftig kritik i forbindelse med opførslen af fodboldstadions og andet infrastruktur. Og siden det sidste fløjt havde lydt, og stadionlysene var blevet slukket, har migrantarbejdernes forhold været væk fra offentlighedens rampelys, og da Gianni Infantino, præsidenten for Det Internationale Fodboldforbund, Fifa, skulle gøre status, kaldte han det for ""det bedste VM nogensinde."" I dag er han så blevet genvalgt som præsident til Fifa-kongressen i Rwanda, og han skal nu stå i spidsen for fodboldforbundet frem til 2027, men her skulle noget andet også drøftes. For i går rejste flere internationale fagforeninger nemlig alvorlige bekymringer for, at migrantarbejdernes forhold i Qatar er blevet forværret siden VM, og at de har svært ved at være til stede i Qatar. Gunde Odgaard, der er sekretariatsleder i Bygge- Anlægs- og Trækartellet og mangeårig dansk repræsentant i den internationale fagforening BWI, siger også, at der er problemer i Qatar. - Umiddelbart efter VM-finalen kan vi ikke komme i kontakt til nogen myndigheder dernede, og vi vælger at tage vores folk ud af Qatar, fordi vi mener, at det er for farligt, siger han. Flere internationale fagforeninger, som omfatter blandt andre Builing and Wood Workers' International og UNI Global Union, som repræsenterer kvalifikations- og servicesektoren, har også været nødsaget til at trække sig ud af Qatar, siger Gunde Odgaard. - Jeg tror, at alle, der har haft nogen dernede, har trukket deres ansatte ud af landet, for spørgsmålet er jo: Hvad kan de udrette? Hvad kan de få lov til? Og når de internationale fagforeninger ikke befinder sig i landet, er det nærliggende at tænke, at migrantarbejderne kan gå til myndighederne, hvis der opstår problemer. Ifølge Gunde Odgaard er det dog ikke været tilfældet. - De er i den situation, at de faktisk kun kan hjælpe sig selv. Hvordan det skal foregå, er i virkelighedens verden meget svært at se. - Deres forhold har aldrig været værre, siger han. Fra 2017 og op til VM-slutrunden søsatte Qatar reformer på arbejdsmarkedet, der har ført til forbedringer for landets to millioner migrantarbejdere. Selvom der har været fremskridt, hylder Gunde Odgaard ikke ligefrem landets reformpolitik. Hvordan forbedringerne fungerer i praksis, er nemlig en anden snak, mener han. - På papiret er der sket nogle forbedringer, men jeg understreger - på papiret. - Man må ikke arbejde om dagen i de varmeste måneder. Man siger, at man har hævet mindstelønnen. Man har fået en klagemekanisme. - Men fælles for alt er, at indtil det bliver håndhævet, er der ingen i Qatar til at hjælpe migrantarbejderne med at opnå de rettigheder i praksis, som man har på papiret. Amnesty meddelte også tilbage i oktobermåned, at mangel på håndhævelse og implementering af reformerne betyder, at tusindvis af arbejdere fortsat oplever ikke at få udbetalt løn, ikke har ret til fridage og har usikre arbejdsforhold. Siden det blev valgt, at VM i 2022 skulle foregå i Qatar, har Fifa været udsat for stærk kritik. Det er især på grund af migrantarbejdernes rettigheder og arbejdsforhold. Nu er VM slut, så har Fifa egentlig stadig et ansvar for at sikre bedre forhold for migrantarbejderne? Gunde Odgaard er ikke tvivl. - De store konsekvenser, det har haft for de mennesker, der har bygget det op, har Fifa et stort ansvar overfor. - Men når det er sagt, har Qatars regering og emiren det allerstørste ansvar, siger han. Han mener nemlig, at hvis man vil rykke på noget, kan emiren jo bare gøre det. - Det er sværere at ændre noget i Danmark. Her skal 90 blive enige, hvorimod det bare er én i Qatar, der kan ændre tingene. Og herhjemme er DBU ærgerlige over situationen i Qatar lige nu. - Det er ekstremt skuffende. Der er kun én vej til at få det forbedret igen, og det er at fortsætte dialog og pres, siger Jakob Jensen, administrende direktør i DBU. Gunde Odgaard mener også, at DBU skal fortsætte med at lægge pres på Qatar, og at flere skal tilslutte sig koret af kritiske stemmer. - De skal blive ved med at presse på og prøve at opstille nogle kriterier for, hvad der skal til for at få tildelt værtsskaber. - Fifa skal nå frem til at en erkendelse af, at hvis visse parametre ikke er i orden, så kommer man slet ikke i betragtning, siger han.","Efter slutfløjtet ved VM i Qatar, har 'migrantarbejdernes forhold aldrig været værre'",Noah Maabari Bak,2023-03-16 20:13:00+00:00,https://www.dr.dk/sporten/fodbold/efter-slutfloejtet-ved-vm-i-qatar-har-migrantarbejdernes-forhold-aldrig-vaeret,Sport,732,evening,41.088997798139076,1,1,0,37.0
"Rettelse: Af en tidligere version fremgik det, at forfatterforeningen ikke mener, at fælles TDM-forbehold i forlagsbranchen fungerer. Det er rettet, så det nu fremgår, at Morten Visby ikke mener, at de nuværende individuelle TDM-forbehold for forfattere fungerer. Danske forfatteres bøger bliver udnyttet til at træne kunstig intelligens, lyder det fra Dansk Forfatterforening og Rettighedsalliancen - en sammenslutning af organisationer inden for musik, film, tekstproduktion og design. Ifølge dem er der konkrete eksempler på, at ulovlige kopier af danske forfatteres fulde værker indgår i datasæt, som bliver brugt til at træne AI-værktøjer, skriver Jyllands-Posten. Dansk Forfatterforening er bekymret for, at det vil undergrave forfatteres mulighed for at tjene penge. - Tjenesterne trækker på indhold, andre har skabt, som man ikke har fået lov til at bruge og som man ikke betaler for, siger formand Morten Visby til DR, som ikke vil oplyse, hvilke forfattere eller værker der er tale om. De to organisationer har fået indsigt i et datasæt kaldet Books3, som blandt andet bruges til at træne Bloombergs og Facebooks AI-sprogmodel, og som henter sin data ulovligt fra en tysk fildelingsside. Det bryder med forestillingen om chatrobotterne som en ""magisk og mirakuløs teknologi, som kan en masse uden menneskelig indvirkning"", mener Morten Visby og understreger, at det bliver tydeligt, at det ikke er virkelighed. - Det er et fantastisk godt eksempel på, at de kommercielle tjenester ikke kan noget i sig selv, hvis de ikke har mulighed for at trække på værker, som er skabt af mennesker, siger formanden. Forfatterforeningen har en mistanke om, at omfanget af misbrugte danske værker er større end de par eksempler, der er fundet indtil videre. - Vi ved, at tjenesterne er baseret på en meget omfattende trawling af alt indhold, der ligger på internettet, og vi ved, at meget af det kreative indhold ligger på internettet uden aftale med rettighedshaverne. Bekymringen bliver yderligere naget ved, at de store AI-udviklere ikke vil fortælle, hvor de har deres data fra. - Derfor synes jeg, det er en rimelig antagelse, at der er tale om en væsentlig større volumen, siger Morten Visby. I USA har flere kendte forfattere sagsøgt firmaet bag ChatGPT, OpenAI og Facebook-virksomheden Meta, der også har skabt en chatrobot. Det gælder blandt andre komiker og forfatter Sarah Silverman, som beskylder tech-giganterne for ulovligt at fodre sprogmodellerne med hendes memoirer 'The Bedwetter'. Morten Visby kan godt forestille sig, at man også vil gribe til søgsmål-modellen i Danmark - dog ikke lige med det første. Forfatterforeningen foretrækker, at der kommer styr på lovgivningen på området. - Vi ser gerne krav om transparens og kollektive aftaler, hvor man bliver enige om, hvordan man vil bruge og ikke vil bruge de nye teknologier. I begyndelsen af juni trådte et nyt EU-direktiv i kraft, som betyder, at alle må foretage såkaldt tekst- og datamining (TDM), når man vil træne en kunstig intelligens, medmindre rettighedshaverne udtrykkeligt har skrevet andet. I løbet af det seneste halve år er kunstig intelligens blevet diskuteret som aldrig før - både blandt forskere, politikere, journalister og brugere. Det skyldes først og fremmest, at såkaldte sprogmodeller er blevet forbedret og mere tilgængelige. Sidste år blev ChatGPT lanceret - et online chat-program udviklet af firmaet OpenAI. Chatbotten, som er tilgængelig for alle, er designet til at svare på brugernes spørgsmål inden for en bred vifte af emner og er lynhurtig blevet populær. Microsoft har investeret flere milliarder dollar i AI og har tilføjet samme teknologi til deres søgemaskine Bing Search. Google er siden hen kommet med deres svar på teknologien med chatbotten Bard. Det har fået Danske Forlag til at anbefale forlagene hurtigst muligt at tage forbehold for TDM. For løsningen med at hver forfatter individuelt skal tage forbehold over for TDM fungerer ikke i praksis, mener Morten Visby. - Det er et syv-otte år gammelt greb. Dengang var der ikke nogen, der kunne forestille sig denne masseudnyttelse af litterære rettigheder, siger han. Derfor arbejder forfatterforeningen for at lave store kollektive aftalelicenser for, hvordan værker må bruges og som skal sørge for, at forfatterne bliver økonomisk kompenseret, hvis nogen bruger deres tekster. - Vi arbejder på at få justeret lovgivningen, så det ikke er den enkelte forfatter, der skal sidde og monitorer sit værk, siger forfatterforeningsformand og tilføjer: - For det er ikke holdbart, som situationen er nu. AI er blevet kaldt den mest banebrydende opfindelse siden elektricitet. Bliv klogere på den opsigtsvækkende teknologis muligheder og bagsider i DR's nye program 'Kunstig Intelligens'.",Forfatterforening: Danske værker bliver brugt til at træne chatrobotter uden tilladelse ,Mathilde Bugge,2023-07-19 20:01:00+00:00,https://www.dr.dk/nyheder/viden/teknologi/forfatterforening-danske-vaerker-bliver-brugt-til-traene-chatrobotter-uden,Videnskab,736,evening,50.82722749886929,0,1,0,38.27272727272727
"Du kender det sikkert. Julemaden er spist, og I skal til at pakke gaver op. Men du orker det ikke. Du vil helst bare have en lur på sofaen. Men hvorfor er det egentlig, at vi bliver så trætte, når vi har spist til maven sprækker? Man skulle jo tro, at vi så har fået fyldt energidepoterne op. Ifølge Louise Lang Lehrskov, der er læge og tidligere i år udgav en forskningsartikel om netop det emne, skyldes det delvist, at din krops immunceller begynder at spytte et lille molekyle (interleukin-1 hedder det) ud i din krop, som gør dig træt. - Vi ved ikke med sikkerhed hvorfor kroppens immunsystem aktiveres, og det udskiller interleukin-1 og andre molekyler til blodbanen efter et stort måltid. Èn teori, baseret på studier foretaget i mus, går på, at det er for at bekæmpe farlige mikroorganismer, der kommer ind i kroppen sammen med maden, når vi spiser, siger hun og fortsætter. - Vores hypotese er, at det øgede niveau af interleukin-1 i blodbanen påvirker hjernen, så vi bliver mere trætte efter et stort måltid. Udover Louise Lang Lehrskov er der ikke mange, der forsker i træthed efter et måltid - eller postprandial træthed, som det hedder på fagsprog. Alligevel florerer der mange myter på nettet om fænomenet. En myte går på, at kroppen sender blodet ned i fordøjelsessystemet og væk fra hjernen. En anden, at når blodsukkerniveauet stiger, så producerer din hjerne mere af hormonet melatonin, som gør dig træt. Men ifølge både Louise Lang Lerskov og søvnforsker Birgitte Rahbek Kornum, er der ikke forskningsmæssigt belæg for nogen af disse myter. - Faktisk ved vi meget lidt om, hvorfor vi føler os trætte efter et stort måltid. Det er ikke noget, der bliver forsket ret meget i, siger Birgitte Rahbek Kornum. At der var så lidt viden på området, var netop en af grundene til, at Louise Lang Lehrskov og hendes kolleger satte sig for at undersøge fænomenet. De inviterede derfor 16 unge og raske mænd ind i laboratoriet for at spise et stort måltid, mens hun kunne måle på, hvad der gjorde dem trætte. - Vi vidste fra tidligere forskning i ‘kronisk træthedssyndrom’, at disse patienter typisk har et højt niveau af interleukin-1 i blodet. Derfor tænkte vi, at molekylet må have noget med træthed at gøre. Og det ville vi så undersøge, siger hun. Alle 16 mand var inde at spise det samme måltid to gange. Første gang spiste og rapporterede de, hvor trætte de følte sig. Anden gang fik de inden måltidet en medicin, som hæmmer virkningen af det lille trætheds-molekyle. Og resultaterne var klare. - Mændene var signifikant mindre trætte, når vi gav dem medicinen forud for måltidet. Og da de alle spiste måltidet både med og uden medicin, har vi udelukket de individuelle forskelle, der kunne være, forklarer hun. Trætheden forsvandt dog ikke helt hos mændene, selvom de havde fået medicin inden måltidet. Og det får Louise Lang Lehrskov til at spekulere i, hvilke andre processer i kroppen, der gør os trætte efter spisning. - Interleukin-1 er blot et af mange molekyler, som cellerne i vores immunforsvar sender ud under og efter et måltid. Måske har nogle af de andre cytokiner - som den type molekyler hedder - også en effekt, siger hun. Hun har især et andet cytokin mistænkt for at have en finger med i spillet. - Vi har også spekuleret i det cytokin, der hedder ‘TNF-alfa’. Hvis vi havde haft flere penge, ville vi have lavet et sideforsøg med at blokere det også, siger hun. Lige nu ved ingen, hvad der ellers gør os trætte efter store måltider, forklarer hun. Tilbage til julemaden. For faktisk kan du godt lave et par justeringer, så du ikke ligger træt og ugidelig på sofaen juleaften, når du burde springe rundt og flå gavepapir af. Ifølge Louise Lang Lehrskov er der indtil flere ting, du kan gøre. - Du kan jo spise lidt mindre. Mængden spiller en stor rolle. Mændene i vores forsøg fik hele 1400 kalorier i ét måltid- det er nogenlunde, hvad jeg har brug for på en hel dag, siger hun. Og så kan du, ifølge hende, skære ned på fedt og sukker. - Vi ved at fedt og sukker gør os mere trætte, så du kan jo skære sovsen og den søde ris a la mande fra. Et måltid med meget fedt, der bliver afsluttet med en sukkerdessert, er det mest søvndyssende, siger hun.",Dødtræt efter junkfood: Derfor trænger du til en lur efter et tungt måltid,Jeppe Kyhne Knudsen,2018-09-30 05:00:00+00:00,https://www.dr.dk/nyheder/viden/kroppen/doedtraet-efter-junkfood-derfor-traenger-du-til-en-lur-efter-et-tungt-maaltid,Videnskab,737,morning,34.982513661202184,1,0,0,36.07692307692308
"- Hvis du går efter mig, så kommer jeg efter dig! Sådan skrev USA's tidligere præsident Donald Trump på sit sociale medie, Truth Social, i sidste uge. Hvem det var rettet mod, og præcis hvad han mente, er uklart. Men det lader til, at dommeren i sagen, hvor Trump er anklaget for at forsøge at omstøde resultatet af præsidentvalget i 2020, ikke er tilfreds med udmeldingen fra ekspræsidenten. Ved et retsmøde i går kom dommer Tanya Chutkan nemlig med en bestemt advarsel til Trump om ikke at opildne til en ophidset og hadefuld stemning eller at forsøge at påvirke vidner eller eventuelle nævninge i sagen mod ham. - Selv flertydige udtalelser fra disse parter, hvis de kan tolkes som trusler mod vidner eller som forsøg på påvirkning, kan true retsprocessen, sagde dommer Tanya Chutkan. Og til ekspræsidentens advokat tilføjede hun: - Jeg råder dig og din klient til at tage jer særlig i agt, når det gælder offentlige udtalelser i denne sag. Jeg vil træffe de forholdsregler, som er nødvendige for at sikre retssagens integritet. Gårsdagens 90 minutter lange retsmøde handlede om, hvor mange oplysninger om sagen, Trump og hans advokater må dele med offentligheden. Det er et af de vigtige stridspunkter, hvor Trump-lejren og anklagerne kæmper mod hinanden. Ifølge anklagerne forsøger Trump-holdet at afgøre sagen i medierne og ønsker at bruge beviser fra sagen ""til politiske formål"". Men gårsdagens retsmøde endte med en delvis sejr for Trump-lejren, da dommeren medgav, at ekspræsidenten gerne må dele ikke-følsomme oplysninger fra sagen. Men hun slog samtidig fast, at Trumps ytringsfrihed ikke er ""absolut"", og at hun ikke har tænkt sig at tillade ""karnevalstemning"" ved den kommende retssag, beretter BBC. Dommeren gjorde det også klart, at vidnerne i sagen mod Trump ikke har adgang til de samme sikkerhedsforanstaltninger som ekspræsidenten. - Jeg ser en risiko for mange problemer her, lød det fra dommeren ifølge New York Times. Donald Trumps tidligere vicepræsident, Mike Pence, var også et af emnerne på gårsdagens retsmøde. Trump-lejren siger nemlig, at ekspræsidenten skal kunne svare på Pences offentlige udtalelser om, at Trump forsøgte at få ham til at udnævne ham til vinder af præsidentvalget, selv om han havde tabt. Men da Mike Pence er et oplagt vidne i sagen mod Trump, så kan Trumps kommentarer om Pence ses som vidnepåvirkning. Sagen i Washington D.C, hvor Donald Trump står over for alvorlige anklager, der kan give mange års fængsel, er historisk og bliver fulgt tæt af verdens medier. Det skyldes blandt andet, at den kan have stor indflydelse på næste års amerikanske valg, hvor Trump fortsat er den klare favorit til at blive Republikanernes præsidentkandidat. Men trods det alvorlige politiske bagtæppe, så slog dommeren i går hurtigt fast, at hun har tænkt sig først og fremmest at betragte ekspræsidenten som en tiltalt frem for en politisk figur, beretter New York Times. - Han er tiltalt. Han kommer til at have begrænsninger ligesom alle andre tiltalte. - Kendsgerningen, at den tiltalte er involveret i en politisk kampagne, giver ham ikke tilladelse til at sige mere eller mindre end andre, som er tiltalt i en straffesag, lød det fra dommeren ifølge BBC. Trump kalder sagen mod ham ""en uhyrlig kriminalisering af politiske ytringer"": Gårsdagens høring kom dagen efter, at den særlige anklager i sagen, Jack Smith, havde foreslået en hurtig igangsættelse af retssagen, så den kan gå i gang den 2. januar 2024. Det er et forslag, som præsident Trump er meget imod, og han har kaldt det valgindblanding at afholde en retssag i et valgår. Hans advokater har derfor gået efter at forsinke retssagen i Washington. Det samme har han forsøgt i straffesagen mod ham i Florida i den såkaldte dokumentsag. Her er han anklaget for ulovlig håndtering af fortrolige dokumenter. Sagen at sat til at gå i gang den 20. maj 2024 - to måneder før Republikanernes konvent, hvor de udpeger partiets præsidentkandidat. Ekspræsidenten er også hovedperson i en straffesag i New York, hvor han er tiltalt for brud på regnskabsloven i forbindelse med såkaldte tys-tys-penge ved valget i 2016. Straffesagen er sat til at starte den 25. marts 2024. Derudover er distriksadvokaten i delstaten Georgia, Fani Willis, i gang med at undersøge Trump for mulige forsøg på at omstøde og manipulere med valgresultatet i Georgia under valget i 2020. Undersøgelsen kan føre til nye tiltaler mod ekspræsidenten, inden måneden er slut. Trump står i øjeblikket over for 78 tiltalepunkter og nægter sig skyldige i samtlige af dem.",Dommer advarer Trump inden retssag: 'Han kommer til at have begrænsninger ligesom alle andre tiltalte',Sean Coogan,2023-08-12 14:25:00+00:00,https://www.dr.dk/nyheder/udland/dommer-advarer-trump-inden-retssag-han-kommer-til-have-begraensninger-ligesom-alle,Udland,738,day,43.97435897435898,1,0,0,48.333333333333336
"Indtil nu er det blåhvalen, der har siddet tungt på titlen som det tungeste dyr, der nogensinde har levet her på Jorden. Men nu gør fundet af en 39 millioner år gammel forfader til det enorme havpattedyr måske krav på titlen. For op af jorden i den peruvianske ørken er de forstenede knogler fra et nyt dyr dukket op. Og det vurderes måske at have vejet mere end 200 ton. - Det er superspændende. Det er altid spændende, når man finder noget, der udfordrer, hvad vi ved, siger Jakob Tougaard, der er professor med speciale i havpattedyr ved Aarhus Universitet. Fossilerne er blevet gravet op i den sydlige del af Peru og har fået det latinske navn Perucetus colossus. Og der er tale om en form for urhval, forklarer Jakob Tougaard. - Den tilhører en gruppe hvaler, som på mange måder adskiller sig fra de moderne hvaler. Men der er tale om en hval, og den er blandt forfædrene til de hvaler, vi kender fra havene i dag. I alt har man fundet 18 knogler fra den tunge hval-forfader, som tilhører en tidlig hval-gruppe, der kaldes basilosaurider, fortæller Jakob Tougaard. Tidligere har man gjort andre fund, som tilhører samme slægt af fortidshvaler. - Der er fundet mange velbevarede fossiler. Man finder dem blandt andet ude i ørkenen nede i Nordafrika, hvor de dukker frem af sandet og er meget velbevarede. Men de tidligere fund har været basilosaurider, der har været mere slanke – og blandt andet derfor er fundet i Peru også interessant. - Vi havde ikke lige set den komme, at der også fandtes nogle så robuste hvaler dengang. Knoglerne er virkeligt massive, så den må have haft en helt anden livsstil end de almindelige basilosaurider og andre urhvaler, vi kender til, siger Jakob Tougaard. - Den ligner overhovedet ikke de andre, tilføjer han. Netop de enorme knogler er også noget af det, som professor Jakob Tougaard hæfter sig ved – for de taler for, at urhvalen har haft gevaldigt mange kilo på sidebenene. - Det er meget usædvanligt, og det er også det, der taler for, at det her dyr ikke bare må have været stort, men også tykt. Derfor tror Jakob Tougaard ikke, at det er urealistisk, at det nyfundne dyr kan vippe blåhvalen af pinden som det tungeste dyr på Jorden nogensinde, som forskerne bag fundet påstår. - Hvis der har været nok af det, de end har levet af – og der ikke har været nogen, der har truet dem – jamen, hvorfor så ikke? Mens de største blåhvaler vejer omkring 180-200 ton, vurderer forskerne bag fundet af Perucetus colossus, at den har vejet et sted mellem 85-340 ton. Deres fund er blevet beskrevet i det videnskabelige tidsskrift Nature. Det ærgrer dog en hval-nørd som Jakob Tougaard, at det ikke er lykkedes at finde kraniet af den nye sværvægter. - Det er superærgerligt. For lige nu er det mest interessante spørgsmål for mig: Hvad har den levet af? For det ville også sige noget om, hvor den levede henne. Faktisk er fundet i Peru ikke helt nyt. For knoglerne blev fundet for mere end et årti siden. - Fossilerne blev faktisk fundet for 13 år siden, men deres størrelse og form betød, at det tog tre år bare at få dem transporteret til Lima (hovedstaden i Peru, red.), hvor de er blevet undersøgt lige siden, siger Dr. Eli Amson, der er blandt holdet af palæontologer, som har arbejdet med fundet, til BBC. Selvom det kun er blandt andet ryghvirvler og ribben, der er blevet fundet, så er det nok til at kunne være med til at ændre forståelsen af hvalernes fortid. - Det ændrer på vores opfattelse af, hvad der drev evolutionen af urhvalerne. Og eventuelt også, hvordan de var indbyrdes beslægtede. Det er absolut et interessant fund. Nu håber Jakob Tougaard på, at der bliver gjort flere fund af Perucetus colossus, så vi kan blive endnu klogere på det tunge dyr. - Da jeg startede på universitetet tilbage i 80'erne, vidste man meget lidt om, hvor hvalerne evolutionært kom fra. Det er sket i min tid, at man har gjort flere fund, som har gjort os klogere. Så det tyder på, at dette fund er et blandt flere, som kan være med til at lægge de sidste brikker? - Lige præcis. På den baggrund overrasker det nye fund mig heller ikke: For vi er slet ikke færdige med at forstå den tidligere udvikling af hvalerne.",39 millioner år gammel urhval udfordrer blåhvalen som verdens tungeste,Rasmus Jungersen,2023-08-06 16:55:00+00:00,https://www.dr.dk/nyheder/viden/natur/39-millioner-aar-gammel-urhval-udfordrer-blaahvalen-som-verdens-tungeste,Videnskab,741,evening,34.78385772913816,1,0,0,60.0
"Efter en stress-sygemelding på godt et halvt år er Venstre-formanden, forsvarsministeren og vicestatsministeren Jakob Ellemann-Jensen i dag tilbage. I hans fravær har fungerende forsvarsminister Troels Lund Poulsen forhandlet et tiårigt forsvarsforlig på 143 milliarder kroner på plads. Sommeren bød også på spekulationer, der nær havde sendt regeringens chef, Mette Frederiksen (S), til en toppost i Nato. Det fik Moderaternes leder og udenrigsminister, Lars Løkke Rasmussen (M), til at sige, at regeringens projekt skulle genbekræftes – og straks var Ellemanns vikarer Troels Lund Poulsen og Stephanie Lose klar med et krav om skattelettelser – særligt nu hvor dansk økonomi har det bedre end først antaget. Det efterlader en række ubesvarede spørgsmål hos Ellemann. Ligesom Folketinget har gemt på en betændt sag om våbenkøb, til han kom tilbage. Få overblikket over, hvad der venter den tilbagevendte Venstre-formand herunder. Sagen er helt tilbage fra inden Jakob Ellemanns sygemelding. For i januar bad han nemlig Folketingets Finansudvalg om at hastebehandle et indkøb af nyt artilleri fra den israelske våbenproducent Elbit Systems. Købet skulle erstatte en donation, Danmark havde givet til Ukraine. Men i slutningen af maj kunne Altinget via aktindsigter fortælle, at Ellemann havde givet urigtige oplysninger i forbindelse med våbenindkøbet til 1,7 milliarder kroner. Ordførerne fik således at vide, at tilbuddet skulle godkendes senest ved udgangen af januar – men aktindsigterne viser, at den virkelige deadline var i udgangen af juni. Det fik den fungerede forsvarsminister Troels Lund Poulsen til at bede om en redegørelse af forløbet. Kort efter kunne Altinget atter bringe en afsløring: Den franske våbenproducent Nexter afviste, at de skulle have modtaget en henvendelse fra Danmark om at få et tilbud på hurtig levering af artilleri. Det fik flere ordførere til at sige, at de ikke ville have godkendt indkøbet, hvis de havde vidst, der ikke var indhentet andre tilbud. 7. juni kom endnu en afsløring fra Altinget og 24syv: Få dage før det nye våbenindkøb faldt på plads, droppede våbenproducenten Elbit et sagsanlæg mod Danmark. Sagen har fået flere partier til at anklage Ellemann for vildledning og varsle, at de vil kalde ham i samråd om sagen. Du kan høre DR’s politiske podcast Slotsholmen om Ellemanns kanon-problem via linket her. Så til forsvarsforliget… For selvom Troels Lund Poulsen har forhandlet et tiårigt forlig på 143 milliarder kroner på plads, så er der ""kun"" tale om et rammeforlig. Det vil sige, at den sætter rammerne for Forsvaret de næste ti år. Men de konkrete beslutninger om, hvad pengene skal bruges på – for eksempel hvilke våben eller antallet af værnepligtige – skal først besluttes senere. En af de centrale diskussioner i de kommende forhandlinger er, hvad der skal ske med værnepligten. På grundlovsdag gjorde Lars Løkke Rasmussen (M) det klart: Hvis Nato-spekulationerne om statsminister Mette Frederiksen (S) skulle vise sig at holde vand, så skal regeringsprojektet genbekræftes. Den greb Troels Lund Poulsen to dage efter. Han er enig med Løkke. Og desuden mener han, at regeringen skal have nye forhandlinger i regeringen om en økonomisk plan frem mod 2030, fordi dansk økonomi er langt stærkere end forventet. Og planen skal indeholde skattelettelser, lød kravet fra den vikarierende leder og forsvarsminister. - Det er ingen hemmelighed, at noget af det, Venstre er optaget af – uanset om Mette Frederiksen er statsminister eller ej – det er, at det kommer til at være en helt afgørende prioritet for os at give folk flere penge tilbage i form af skattelettelser, sagde han. Siden folketingsvalget i efteråret 2022 er meningsmålingerne dalet for Venstre. De blev valgt ind med 23 mandater. Men i den seneste måling, som Epinion har foretaget for DR, ligger partiet kun til 17 mandater. Det er historisk lavt for partiet, som siden 2008 kun har haft én måling på under 20 mandater inden seneste valg. Samtidig med at vikarerne Troels Lund Poulsen og Stephanie Lose annoncerede Jakob Ellemanns tilbagekomst, så sagde de også, at der ventede formanden en baglandsturné. Her venter ifølge Troels Lund Poulsen ti besøg i det blå bagland. Og mens adskillige folk fra baglandet har jublet over den populære regionspolitiker Stephanie Lose og ønsket, at hun skal overtage formandsposten i partiet, så har hun nægtet, at det kan komme på tale. Blandt andet fordi Jakob Ellemann er valgt af partiet på et landsmøde. Sådan et er der igen i november – og her vil opbakningen til Ellemann blive testet. Du kan se det første interview med Venstres formand Jakob Ellemann-Jensen efter hans tilbagevenden til dansk politik klokken 18 på DRTV og DR1.","Anklager om vildledning, dalende meningsmålinger og svære forhandlinger: Det vender Ellemann tilbage til",Olivia Høj,2023-08-01 06:00:00+00:00,https://www.dr.dk/nyheder/politik/anklager-om-vildledning-dalende-meningsmaalinger-og-svaere-forhandlinger-det-vender,Politik,744,morning,47.43713813068652,0,1,0,66.84615384615384
"Forsvarsminister Jakob Ellemann-Jensen (V) måtte i går starte sin tilbagevenden til dansk politik med at stå på mål for den måske mest kritiske sag i sin politiske karriere. Sagen om indkøbet af våbensystemer fra den israelske producent Elbit har kastet bunker af ballade af sig under hans sygemelding, og i går skulle han så redegøre for, hvad der er gået galt i sagen. For Folketinget blev vildledt, da der skulle købes nye våben, og det hele gik for hurtigt. Det erkendte Ellemann selv og undskyldte for det. Men fejlene opstod for det meste et andet sted end hos ham, lød forklaringen. Særligt i Forsvarets Materiel- og Indkøbsstyrelse (FMI) – altså hos nogle embedsmænd. Den forklaring førte dog til kritiske spørgsmål, da hele balladen blev foldet ud på et pressemøde i går. For da Ellemann ikke selv var minister, men derimod i opposition, var han en af de største kritikere af statsminister Mette Frederiksen (S), som han under minksagen beskyldte for netop at tørre ansvaret af på sine embedsfolk. - Kan man virkelig slippe afsted med at tørre ansvaret af på sine embedsmænd, når man har det politiske ansvar, og når man sad for bordenden, da beslutningen blev truffet? Det mener jeg ikke, skrev Jakob Ellemann-Jensen blandt andet på Facebook den 30. juni 2022. Ifølge ham ville det være en skandale, hvis statsministeren efter Minkkommissionens beretning skulle slippe med en såkaldt næse og ikke yderligere politisk konsekvenser. Beretningen viste, at hendes udmeldinger på det famøse pressemøde, hvor hun sagde, at alle mink skulle aflives, var groft vildledende og ulovlige - selvom de ikke var bevidst vildledende. Men den nye sag og minksagen kan ikke sammenlignes, lød det fra Jakob Ellemann-Jensen. For han fralægger sig ikke ansvaret, sagde han på pressemødet i går. Er det ikke præcis det, du gør nu - tørrer ansvaret af på dine embedsmænd? - Nej, det gør jeg ikke. Det er derfor, jeg har sagt uforbeholdent undskyld nu her. Jeg har givet en forklaring af, hvordan fejlene er opstået, og jeg står ved, at det i sidste ende er mit ansvar som minister, hvad der foregår. Det ligger på mit bord. - Men jeg synes alligevel, det er rimeligt at fortælle, hvordan fejlene er opstået. Jeg synes, der er en væsentlig forskel på, at Folketinget har modtaget forkerte oplysninger, og så på at jeg skulle have vildledt Folketinget. Der ligger ikke den hensigt bag. Jeg har ikke haft antydning af hensigt om det, sagde han. Se video af Jakob Ellemann-Jensens svar til DR: Det er langt fra den eneste gang, Jakob Ellemann-Jensen har kritiseret Mette Frederiksen for at skulle have fralagt sig ansvar i minksagen. I konklusionen fra kommissionens beretning i minksagen lød det blandt andet, at flere embedsmænd havde begået fejl, da statsministeren gav den ulovlige ordre om at alle mink skulle aflives. - Jeg ved, at det er et forsøg på at sige, at de holder det ud i strakt arm, og det er en anden styrelse, der har besluttet det her. Det er det ikke. - Det er statsministeren, der er ansættende myndighed, det er statsministerens beslutning. Hun skal lade være med at tørre ting af på andre, når det går galt, lød det fra Jakob Ellemann-Jensen den 24. august 2022. Se klip fra den 24. august 2022: Og i et interview i Politiken den 9. november 2021 kritiserede Jakob Ellemann-Jensen Mette Frederiksen for ansvarsfralæggelse og at give sine embedsfolk ansvaret for minkskandalen. - Jeg synes, vi skal lade være med som politikere at tørre ansvaret for politiske beslutninger af på vores embedsværk. - Det her med, at statsministeren bliver ved med at sige, at det er noget, jeg er blevet rådgivet til af nogen, der ikke aner en brik om it-sikkerhed, det er altså ikke godt nok. - Det må være sådan, at statsministeren selv har et ansvar for, hvad hun foretager sig, lød det. I sagen om våbenkøbene er der stadig flere ting, der 'undrer' Jakob Ellemann-Jensen, og derfor er sagen ikke slut. Ministeren vil igangsætte en uvildig undersøgelse, og så har han varslet ændringer i både Forsvarsministeriet og Forsvarsministeriets Materiel- og Indkøbstjeneste. Og selvom han forklarede, at der er sket fejl i Forsvarsministeriet, så vil han ikke sige noget om, om det får konsekvenser for nogen ansatte. - Jeg har tillid til mit departement og min styrelse. Nu beder vi om en uvildig undersøgelse, og så må vi tage det derfra. - Jeg står hverken og freder eller fyrer mennesker på et pressemøde, sagde han.",Ellemann kritiserede Mette Frederiksen for at 'tørre ansvaret af' på embedsfolkene. Han afviser at gøre det samme nu,Line Rønn Tofte,2023-08-09 17:00:00+00:00,https://www.dr.dk/nyheder/politik/ellemann-kritiserede-mette-frederiksen-toerre-ansvaret-af-paa-embedsfolkene-han,Politik,744,evening,39.9120050282841,0,1,0,42.333333333333336
"Tirsdag aften begyndte brandene på paradisøen Maui, der snart ville udvikle sig til den mest dødelige amerikanske naturbrand i over 100 år. Grundet tørt græs og kraftige vinde fra en orkan i Stillehavet spredte naturbranden sig med utrolig hast, og på kort tid blev tusinder af hektarer opslugt af flammer. I skrivende stund lyder det officielle dødstal på 93 personer, og mindst 1000 mennesker meldes fortsat savnet. I går lød meldingen fra chefen for de amerikanske brandmyndigheder, Lori Moore-Merrell, at naturbranden bevægede sig for hurtigt til, at brandfolkene på Maui ville kunne have gjort noget for at følge med. Men mens dødstallet dagligt stiger, og redningsfolk leder efter overlevende, så vokser de kritiske spørgsmål. Herunder om, hvorfor Mauis 80 varslingssirener forblev tavse. Hawaii bryster sig af, at have verdens mest udbyggede udendørs sirenesystem bestående 400 alarmer - herunder 80 på Maui. De er sat op for at advare indbyggerne om tsunamier og andre potentielle naturkatastrofer. Men de sagde ikke en lyd i tirsdags, da naturbranden med stor hast åd sig gennem store arealer på Maui, inden den nærmest udslettede den historiske by Lahaina. Det bekræfter Adam Weintraup, chef for Hawaiis nødberedskab. - Baseret på vores registreringer var der ikke nogen hos hverken delstaten eller amtet, der forsøgte at aktivere sirenerne, siger han til CNN. - Det var i høj grad et resultat af, hvor hurtigt flammerne bevægede sig, siger han om den manglende aktivering af alarmsystemet. - De forsøgte at koordinere indsatsen på jorden, og de havde allerede aktiveret de andre alarmeringssystemer, lyder det fra Adam Weintraup, der peger på, at myndighederne udsendte advarsler via mobilnettet, i radioen og på tv-stationer. Brandene på Maui begyndte tirsdag. Ifølge myndighederne har vind fra en orkan et stykke fra Hawaii været med til at forstærke ilden. De hawaiianske myndigheder ved endnu ikke, hvordan brandene er opstået. Det er også uklart, hvorfor det ikke lykkedes at evakuere de borgere, der ikke nåede væk fra brandene i tide, og som derfor mistede livet. Naturbrandene er den mest dødelige naturkatastrofe på Hawaii, siden øgruppen blev en amerikansk delstat i 1959. Men det er endnu uklart, om det skete, inden flammerne fik afskåret Lahaina fra både mobil- og strømnettet, beretter CNN. Og en række overlevende fortæller, at de ikke blev varslet om de dødbringende flammer, der var på vej, eller blev bedt om at lade sig evakuere. En af dem er 63-årige Vilma Reed. - Ved du, hvornår vi fandt ud af, at der var en brand? Da den var på den anden side af gaden. - Der gik ild i bjerget bag os, og vi fik intet at vide, siger hun til nyhedsbureauet AFP. Synet af flammerne på den anden side af gaden fik den 63-årige kvinde til hurtigt at genne sin datter, sit barnebarn og sine to katte ud i sin bil. - Jeg kørte gennem en bræmme af ild for at få min familie ud, siger hun til AFP. Den manglende besked om de dødbringende flammer betød, at folk var hjælpeløse, siger Sydney Carney fra det nedbrændte Lahaina: Og de er langt fra alene om at pege på, at Lahainas indbyggere ikke var blevet advaret. - Der var ikke rigtig en evakueringsadvarsel til os, siger Lahaina-indbyggeren Cole Millington til CNN. For ham kom advarslen fra ""den enorme søjle af sort røg"" over byen, siger han. - Der var ingen sirener, ikke noget, lyder det fra Charles Offenbach, der ligeledes af fra Lahaina. - Ingenting. Vi måtte selv finde ud af det. Det var kæmp eller flygt uden nogen form for advarsel. Den øverste anklager i Hawaii har påbegyndt en undersøgelse af myndighedernes håndtering op til, under og efter brandene. Undersøgelsen skal blandt andet finde ud af, hvorfor så mange mennesker blev fanget i branden. Situationen blev så desperat, at omkring 100 personer forsøgte at undslippe flammerne ved at hoppe i havet. Ifølge den lokale chef for brandvæsnet på Maui bredte ilden sig med en så voldsom fart, at var ""næsten umuligt"" for de første brandfolk på stedet at kommunikere med vagtcentralen. Derfor kunne vagtcentralen ikke formidle eventuelle ordrer om evakuering af beboerne på Maui, skriver Ritzau. I et interview med CNN i går, sagde Jull Tokuda, demokratisk kongresmedlem fra Hawaii, at hun mente, at delstaten havde undervurderet, hvor dødbringende og hurtig branden var. Ifølge kongresmedlemmet er der ikke en plan på plads, hvis varslingssystemet fejler. Og branden bør ikke komme bag på myndighederne, da Hawaii for fem år siden blev ramt af en lignende naturbrand i forbindelse med orkanen Lane.","Mens dødstallet stiger på Maui, efterlyser indbyggerne svar: Hvorfor lød sirenerne ikke?",Sean Coogan,2023-08-13 14:02:00+00:00,https://www.dr.dk/nyheder/udland/mens-doedstallet-stiger-paa-maui-efterlyser-indbyggerne-svar-hvorfor-loed-sirenerne,Udland,746,day,44.793818504986675,1,0,0,47.666666666666664
"Hvad der startede som en hyggelig vandretur på et bjerg i Canada, endte i en noget nær filmværdig redningsaktion. En heldig placering på bjerget og en opmærksom helikopter-pilot var nemlig årsagen til, at danske Ida von Huth Smith og Malte Hjortkjær kom i sikkerhed. Sammen med deres canadiske veninde var de på vandretur i bjergene i British Columbia. Vennerne havde lige nydt en frokost og udsigten fra bjergets top, da de kigger mod stien, der går nedad. Det ryger. - Vi kunne se en lille bitte smule røg, og vi troede egentlig først, det bare var støvskyen fra en lille støvstorm. Men så, ovre ved kanten af bjerget, kunne vi konstatere, at det altså ikke var støv, men en ildebrand, der var i gang, fortæller Malte Hjortkjær. Vennerne observerer branden, mens de ringer efter hjælp: - Flammerne var allerede lige så høje som træerne. Med det samme gik vennerne i gang med at kontakte myndigheder og alarmcentral. Men ilden bredte sig hurtigt. Ligesom massevis af naturbrande har gjort det i den canadiske natur de seneste måneder. - Branden kom nærmest direkte imod os, og vi kunne se, hvor hurtigt den voksede. Vi gik ikke i panik, men man blev urolig og lidt bange, siger Malte Hjortkjær. Mens parrets veninde var ved at give alarmcentralen deres oplysninger, skete der noget helt uventet. - Ud af det blå kom der en helikopter, som vi ikke havde kaldt efter, fortæller Ida von Huth Smith. Helikopteren kommer flyvende for at komme de tre venner til undsætning. Tilfældigvis havde helikopteren set gruppens bil på parkeringspladsen længere nede af bjerget og derfor antaget, at der måtte være mennesker på bjerget. - Vi var heldigvis på toppen, hvor den kunne lande. Havde vi været mellem træerne, så havde den ikke kunnet få fat i os, siger Ida von Huth Smith. - Vi var rigtig heldige, og så havde den lige tre pladser til tre personer. At parret potentielt var i livsfare lige der i den storslåede canadiske natur, er svært at forholde sig til, siger Malte Hjortkjær. - Det virkede så surrealistisk. Jeg tror aldrig, vi nåede rigtigt at føle os i livsfare. Vi havde travlt med at begynde at ringe, og pludselig blev vi reddet. Men da helikopteren havde sat dem af ved bilen, gik alvoren alligevel op for dem. Her måtte de ræse ned af bjerget, mens helikopteren drønede over dem og eskorterede dem helt i sikkerhed, fortæller det danske par. - I bilen på vej ned sad vi alle og var sådan: Wow, hvad var det lige der skete? En brandmand fortalte efterfølgende parrets veninde, at hvis ikke helikopteren var kommet, kunne vandreturen være endt fatalt. - Så havde vi været døde, havde han sagt. Normalt skal man vente ret lang tid på redningshelikoptere, siger Ida von Huth Smith. Selvom naturbrande er en normal opgave for beredskabet i Canada i sommermånederne, er omfanget af brandene i landet i år langt fra almindeligt. 13 millioner hektar natur er indtil videre gået op i flammer. Et areal, der svarer til Danmarks størrelse. Tre gange. Det er ikke nyt, at Danmark og verden rammes af ekstreme og sjældne vejrforhold. Det er altid sket. Men vi kan se frem til, at det sker oftere – videnskabelige rapporter fra FN’s klimapanel har slået fast, at det bliver vildere på grund af menneskeskabte klimaforandringer, der varmer kloden op. Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud. Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Instituttet, Copernicus, FN Det danske par er da formentlig heller ikke hverken de første eller de sidste, der får ilden så tæt at føle i Canadas skovområder. For flammernes jerngreb om de tørre skovområder bliver ikke just mindre med klimaforandringerne, siger Adrian Lema, der er chef for nationalt center for klimaforskning ved DMI. - Det, som klimaforandringerne gør, er, at det skaber mere varme og hedebølger, som vi har set på kloden i år. Det skaber generelt en tørke, og det får brandene til at starte lettere, og så bliver de sværere at slukke, fordi der er så meget brandbart materiale.",Danskere reddet fra skovbrand i Canada: 'Ud af det blå kom en helikopter',Nanna Nørby Hansen,2023-08-04 21:13:00+00:00,https://www.dr.dk/nyheder/viden/klima/danskere-reddet-fra-skovbrand-i-canada-ud-af-det-blaa-kom-en-helikopter,Politik,746,evening,38.816854462863546,0,1,0,36.07692307692308
"Regeringen skal sigte højere på klimaområdet. Det siger både den politiske opposition og eksperter, forud for at regeringen i dag starter forhandlinger om Danmarks vej til at nå sit klimamål for 2025. - Jeg savner mere ambition fra regeringens side. Det her, det er for lidt, lyder det for eksempel fra Torsten Hasforth, cheføkonom i den grønne tænketank Concito. Med ""det her"" refererer Torsten Hasforth til regeringens plan om at blande mere biobrændstof i den diesel, som biler og lastbiler kører på herhjemme. Det skal gøre, at Danmark når det sidste stykke af vejen hen til 2025-klimamåle: at skære mindst halvdelen af vores klimaudledninger væk. Men forslaget er blevet kaldt en ""blindgyde"", ""en forældet løsning"" og ""ikke den rigtige vej at gå"" for klimaet. Både af eksperter, ngo'er og oppositionen. Kritikken lyder, at biobrændstofferne kun giver en reduktion på papiret, men ikke reelt gavner klimaet. Trods kritikken har regeringen hidtil holdt fast i sine planer og forhandlet om dem med de andre politiske partier. Det lykkedes dem ikke at komme frem til en aftale før sommerferien. Men op til den nye runde forhandlinger er der ikke lagt nyt på bordet fra regeringens side, fortæller flere ordførere. - Det, regeringen har lagt på bordet nu, handler i bund og grund bare om at hælde nogle halvringe biobrændstoffer i danskernes tanke. Det er mere brandslukning, end det er grøn omstilling, siger SF's klimaordfører, Signe Munk. Lignende kritik kommer fra Enhedslisten, De Radikale og De Konservative. Biobrændsel er baseret på plantemateriale, for eksempel raps, som enten dyrkes direkte til formålet eller findes blandt restprodukter - såkaldt 2. generation. I klimaregnskabet bliver de set som grønne, men ifølge eksperter er biobrændstoffer i langt de fleste tilfælde ikke bedre end benzin og diesel. Også selv om de er fra 2. generation. Det siger blandt andre Jannick Schmidt, professor ved Aalborg Universitet. - Helt overordnet er biobrændstoffer en dårlig ide. Det bruger en masse areal, og det kræver også noget gødning at dyrke det, og det udleder rigtig rigtig mange drivhusgasser, siger Jannick Schmidt. Klimaloven forpligter Danmark til at nå at skære mindst 50 procent af udledningerne væk i 2025. Det måles i forhold til udledningerne i 1990. Formålet er, at der bliver udledt færre drivhusgasser til atmosfæren, som bidrager til den globale opvarmning. 2025-målet beregnes som et gennemsnit af 2024, 2025 og 2026. Det vil sige, at tælleren allerede går i gang fra 1. januar 2024. Energistyrelsens seneste prognose siger, at vi kun når at skære knap 49 procent, men regeringen har varslet kommende tiltag for at leve op til målet. Også Klimarådet, som er regeringens uafhængige klimavagthund, er imod planerne. - Biobrændstoffer kan synes som en effektiv løsning til at reducere Danmarks nationale udledninger. Men indregner man de globale udledninger, er klimaeffekten ved at bruge biobrændstoffer beskeden, skrev Klimarådet for nylig. Samtidig skal man have med i regnestykket, at det kræver så store arealer at dyrke afgrøder til biobrændstoffer, at det kan skade det lokale miljø og biodiversiteten. Derfor fremstår biobrændstoffer ""ikke som et attraktivt klimatiltag"" ifølge Klimarådet. Selv hvis brændsler bliver lavet af restprodukter som fritureolie, vil de ikke reelt gavne klimaet, lyder det. - Brugt fritureolie bliver allerede anvendt til brændsler i dag. Det er et højkvalitetsbrændsel, så hvis vi bruger det i Danmark, så er der bare mindre fritureolie til andre lande, som brænder fossile brændsler af i stedet, siger Jannick Schmidt. - Hvis vi prøver at nå vores mål med biobrændstoffer, så ser det godt ud på papiret. Men hvis vi kigger op i atmosfæren, så vil der være væsentlig flere klimagasser, tilføjer han. Han har sammen med tre andre fagfolk skrevet et debatindlæg til Altinget.dk for at argumentere imod regeringens planer. Planerne går faktisk også imod klimaloven, hvor det er et krav, at tiltag i Danmark ""ikke blot flytter hele drivhusgasudledningen uden for Danmarks grænser"". Noget, klimaminister Lars Aagaard også selv betonede, da han for nylig stillede op til interview i Deadline på DR2. Klimaminister Lars Aagaard fastholder i dag, at man vil nå klimamålet for 2025 ved at blande flere biobrændstoffer i benzin og diesel. Og trods kritikken fra forskere kalder han fortsat brændstofferne ""klimavenlige"" og fastholder, at de giver reelle reduktioner. - På den måde (ved at bruge flere 2.-generationsbrændsler, red.) sikrer vi, at så længe, der kører benzin- og dieselbiler på vejene, reduceres udledningerne. - Men nu tager vi drøftelserne i forhandlingslokalet, hvor jeg selvfølgelig også er optaget af at høre partiernes egne forslag, siger Lars Aagaard i en skriftlig kommentar til DR.",Regeringen genåbner klimaforhandlinger med udskældt værktøj,Mathias Stigsgaard,2023-08-16 06:00:00+00:00,https://www.dr.dk/nyheder/viden/klima/regeringen-genaabner-klimaforhandlinger-med-udskaeldt-vaerktoej,Politik,747,morning,43.37462365591398,1,0,0,89.33333333333333
"Generationer har skrålet med på numre som 'Proud Mary' og 'What's Love Got To Do with It', og nogle har måske endda syntes, at hun var 'Simply (the) Best'. Stemmen bag de legendariske numre, Tina Turner, er død, 83 år gammel. I løbet af sin lange karriere formåede hun at sætte dybe spor i musikbranchen, som hun var en del af i mere end et halvt århundrede. Hun fik sit musikalske gennembrud i 1960'erne sammen med sin daværende mand Ike Turner og opnåede siden at skabe en glorværdig solokarriere, der gjorde hende til dronningen af rock'n roll. - Hun har sat et kæmpe aftryk, understreger Nanna Balslev, der er musikredaktør på Berlingske og DJ. - Ikke kun som sangerinde, men også som performer. Den måde at gå ind og eje et rum og bare være sådan nærmest en maskine, der bare kører, siger hun. En evne, som sangerinder, der er fulgt efter, i den grad er blevet påvirket af. Helt oplagt er det at nævne megastjernen Beyonce, mener Nanna Balslev. - Beyonce havde ikke lydt og opført sig, som hun gør, uden Tina Turner, siger musikredaktøren. Født i Tennessee, USA, i 1939. Brød igennem som sanger i 1960'erne sammen med Ike Turner, som hun blev gift med i 1962, og som systematisk udsatte hende for blandt andet grov vold. De blev skilt i 1976. I 1980'erne oplevede hun stor succes som solokunstner. Hun udgav blandt andet albummet 'Private Dancer', som indeholdt en række hits – blandt andre 'What’s Love Got to Do with It'. Gennem sin karriere har hun solgt over 100 millioner album på verdensplan og er en af de bedst sælgende pladekunstnere nogensinde. Hun er optaget to gange i 'Rock'n'Roll Hall of Fame': I 1991 sammen med Ike Turner og i 2021 som solokunstner. Hun har vundet lang række priser, herunder otte grammys. Tina Turner levede fra 1994 og indtil sin død et stille liv sammen med sin mand Erwin Bach i Schweiz, hvor hun også havde statsborgerskab. Kilde: Ritzau. Nanna Balslev har hørt Tina Turners musik, siden hun var barn. Især husker hun ’Private Dancer’-pladen, som blev et stort comeback for rocklegenden i 1984. Helt særegent for Turner var hendes stemme. - Hun har sådan en råstyrke i sin stemme, som man ikke så tit ser hos kvinder. Hun har en rocket power, som jeg lettest kan sammenligne med James Brown, siger hun. Musikken har selvsagt fyldt meget i Tina Turners liv, men hun var også et menneske med en hård opvækst og voldelige forhold bag sig. Særligt bruddet med Ike Turner, som hun dannede både musikalsk og privat duo med indtil skilsmissen i 1976, har dannet rammen for mange interviews og historier om sangerinden. Blandt andet i dokumentaren 'Tina' fra 2021, som Nanna Balslev gerne vil anbefale at se. - Noget af det rørende i den dokumentar var hendes evne til, at det på en måde virker, som om hun har sat et punktum. Her ses Tina Turner optræde i Göteborg i 1990: - Hun er elsket af enormt mange mennesker, men har også haft et enormt hårdt liv, både med sin opvækst, men også med sit forhold til Ike. Selvom Nanna Balslev ærgrer sig over, at hun aldrig nåede at opleve rockidolet synge hjertet ud på en livescene, under hun dog Tina Turner det otium, som hendes sidste år blev. Her levede hun fra 1994 i Schweiz med sin tyske mand Erwin Bach, som hun efter en både turbulent barndom og voldeligt forhold fandt kærligheden sammen med. - På en måde fik jeg det sådan, at hun bare skulle have lov at leve sit bedste liv. Nanna Balslev håber, at Tina Turners personlige historie fremover vil træde lidt i baggrunden, når man tænker tilbage på den legendariske sangerinde. - Det er trist, hvis hun skal defineres af det brud, fordi hun også var så meget andet, siger musikredaktøren. - Hendes musik kan sagtens tale for sig selv. Hvis du har lyst til at mindes Tina Turner og lytte til hendes kraftfulde vokal, så har Nanna Balslev her udvalgt tre numre, som har gjort særligt indtryk på hende. 'Proud Mary' (1971). Helt klart. Det er et af hendes bedste numre. 'Golden Eye' (1995, temasang til James Bond-filmen af samme navn). Det er en ballade, og den er lidt mere storladen, men alligevel også sindssygt fed. 'I Can't Stand the Rain' (1984). Den er lidt 80'er agtig, men det er en helt anden lyd, end det man kendte hende for. Hun genopfandt sig selv med det album, 'Private Dancer'.",Tina Turner kunne eje et rum som ingen anden: 'Hun har sat et kæmpe aftryk',Nanna Nørby Hansen,2023-05-24 23:28:00+00:00,https://www.dr.dk/nyheder/kultur/tina-turner-kunne-eje-et-rum-som-ingen-anden-hun-har-sat-et-kaempe-aftryk,Underholdning,752,evening,32.80330091364574,0,1,0,15.0
"Umiddelbart ligner kvinden flankeret af to maskeklædte mænd ikke en person, der kunne have en finger med i spillet i et attentatforsøg på et statsoverhovedet. Men skal man tro den ukrainske sikkerhedstjeneste, så har kvinden med den sort- og zebra-stribede top spillet en rolle i russiske planer om netop at slå den ukrainske præsident, Volodymyr Zelenskyj, ihjel. Den ukrainske sikkerhedstjeneste (SBU) offentliggjorde i går nyheden om, at man havde tilbageholdt kvinden for angiveligt at have været med til at forberede et luftangreb i regionen Mykolajiv, som Zelenskyj besøgte i slutningen af juli. Kvinden skulle have forsøgt at indhente oplysninger om tidspunkter og en liste over lokationer for Zelenskyjs besøg. - Hun var åbenbart forholdsvist langt i planerne om at bistå russerne i forsøget på at dræbe Zelenskyj, fortæller seniorforsker ved Dansk Institut for Internationale Studier Flemming Splidsboel. Han understreger, at de nærmere omstændigheder stadig er en smule uklare, og at det er sparsomt med oplysninger om den mystiske kvinde. Men SBU lod hende tilsyneladende fortsætte sit arbejde, efter de opdagede planerne mod landets præsident. - Efterfølgende har hun angiveligt fortsat sit arbejde og indhentet forskellige typer informationer om andre mål, som også kunne være interessante for de russiske styrker. Og det er i den forbindelse, at SBU siger, at man har taget hende på fersk gerning i færd med at viderebringe oplysningerne, siger Flemming Splidsboel. DR har ikke kunnet bekræfte de ukrainske påstande. Ifølge Flemming Splidsboel er der gode grunde til, at ukrainerne går ud og åbent fortæller om det afværgede attentatforsøg. - Det gør de blandt andet, fordi det er meget kontroversielt, når stater forsøger at dræbe hinandens ledere, forklarer seniorforskeren. - Det er det blandt andet, fordi der ikke er nogen lande, der har interesse i at få åbnet porten ind til en verden, hvor statslederne skal leve i en enormt stor usikkerhed, siger Flemming Splidsboel. Det så man også, da den amerikanske præsident, Joe Biden, i februar pludseligt dukkede op til et overraskende besøg i Kyiv. Besøget var blevet holdt meget hemmeligt, og næsten ingen kendte til planerne, før Biden rullede ind i den ukrainske hovedstad med tog. - Inden besøget havde amerikanerne faktisk givet et forvarsel til russerne om, at Biden ville være der. Amerikanerne sagde til russerne: ""Nu kommer vores præsident til Kyiv. I sidder helt stille, og der er ikke nogen, som affyrer noget som helst mod Kyiv"", fortæller Flemming Splidsboel. Udmeldingerne om attentatforsøget mod Zelenskyj kan også ses som et udtryk for, at ukrainerne forsøger at få opbakning fra udlandet og vinde den globale offentligheds støtte til deres sag. Og begge parter i krigen mellem Ukraine og Rusland spiller dette spil, siger Flemming Splidsboel. Det så man blandt andet, efter et par mindre droner i maj ramte taget på én af bygningerne i Kreml i den russiske hovedstad Moskva. - Russerne var dengang meget hurtigt ude at sige, at det var et forsøg på at dræbe Putin. Der blev talt om, at man fra russisk side kunne bruge det til at optrappe angrebene mod ukrainerne. Det er ikke første gang, at man fra ukrainsk side har fortalt om planer om at slå Zelenskyj ihjel. Allerede kort efter Rusland invaderede Ukraine, fortalte Zelenskyj i en tale, at han var russernes mål nummer et, mens hans familie var russernes andet mål. Siden har der i flere internationale medier været historier om, at russiske soldater fra den berygtede Wagner-gruppe havde fået til opgave at dræbe den 45-årige præsident. Og den ukrainske leder lever ikke livet helt ufarligt, selvom den ukrainske sikkerhedstjeneste tilsyneladende har styr på sikkerheden, lyder det fra Flemming Splidsboel. - Jeg vil vurdere, at der er en overhængende risiko for et attentatforsøg mod ham. Selvom russerne har våben, der kunne dræbe Zelenskyj, så holder man alligevel igen, forklarer han. - Et meget voldsomt missilangreb på præsidentadministrationen i Kyiv, ville få meget store konsekvenser for russerne. Det er ikke engang sikkert, at de ville ramme Zelenskyj, men de ville givetvis forårsage enormt stor skade i byen, som også ville medføre civile dødsfald. - Det vil skabe nogle store problemer, som gør, at russerne trods alt holder sig tilbage. Var det lykkes russerne at ramme Zelenskyj under hans besøg i Mykolajiv, ville det højst sandsynligt være noget, der var blevet godkendt fra højeste sted i den russiske regering, vurderer Flemming Splidsboel. - Vi må formode, at det selvfølgelig er blåstemplet inde i Kreml – det vil sige, at Putin selv har sagt ja til det her. Og det er fordi, at det er så kontroversielt og noget, som stater gør meget sjældent.","Ukraine påstår at have afværget attentat mod Zelenskyj: 'Vi må formode, at planerne er blåstemplet af Putin selv'",Rasmus Jungersen,2023-08-08 21:45:00+00:00,https://www.dr.dk/nyheder/udland/ukraine-paastaar-have-afvaerget-attentat-mod-zelenskyj-vi-maa-formode-planerne-er,Udland,756,evening,49.446294881589,1,0,0,56.888888888888886
"Hvis du synes, at flysæder er små og trange, så bare vent til du kommer ud på flyets toilet. Her skal du virkelig klemme balderne sammen. Og i fremtiden bliver toiletpladsen endda endnu mere indsnævret. De amerikanske flyselskaber er begyndt at installere nye typer af flytoiletter, hvor du har langt mindre plads at bevæge dig rundt på. Alt krymper. Også størrelsen på for eksempel håndvasken og selve toilettet. Det er en tendens, som også snart vil ramme de europæiske flytoiletter. Og det skyldes den hårde konkurrence mellem flyselskaberne. For det handler om plads og kostbare centimeter. - Det kan være helt afgørende at klemme en ekstra række sæder ind ved for eksempel at justere på størrelsen af toilettet, siger Ole Kirchert Christensen, der er ansvarshavende chefredaktør på luftfartsmediet check-in.dk. En analytiker fra Tronos Aviation Consulting siger til Bloomberg, at et selskab som American Airlines, der er verdens største flyselskab, kan tjene cirka 2,5 millioner kroner om året per sæde, som kan stoppes ind i et fly. Så hvis du vil have en billig flyvetur til London for at shoppe, må du også finde dig i de skabslignende toiletforhold. - Det er en tendens, som vi ser i den ende af markedet, hvor man sælger lavprisbilletter, og hvor folk kender vilkårene og bare vil have den rene transport. Så det finder man sig i, siger Ole Kirchert Christensen. Noget forskning tyder også på, at der er andre ting, som irriterer os langt mere ved flyveturen. Det er først og fremmest sædets komfort, benplads, underholdningen ombord, temperatur, støj og service. Og først langt nede på listen kommer størrelsen på toiletterne. Måske vil du kalde det for ’first world problems’ eller ’i-landsproblemer’. Men på DR Viden er intet for småt til at blive undersøgt. Heller ikke det helt banale. For hvad er det, der gør, at du ikke kan vælge film på Netflix? Hvorfor går mobilen ud, selvom der står 20 procent batteri tilbage, og hvorfor er der nogle rum i huset, der har et elendigt WiFi-signal? Det er spørgsmål som disse, vi forsøger at finde svar på i denne artikelserie.Se mange flere i-landsproblemer her. - Når man taler om korte- og mellemdistancefly, så betragter mange passagerer det som et nødtoilet, hvor det ikke som på langdistancefly, er et sted, hvor man skal skifte tøj og friske sig op, siger Ole Kirchert Christensen. Men uanset flytype og rejsens længde er det ikke alle toiletter på flyet, der er lige store. Hvis du rejser med et selskab og på en flytype, hvor der er også er første klasse og business, så er der helt andre forhold. Her er tendensen den modsatte af lavprisbiletterne. Her vokser størrelsen på toiletterne. - I den modsatte ende af skalaen ser man selskaber som for eksempel Emirates, der har Airbus A380, hvor toiletterne nærmest er en balsal med brusebad og masser af plads. De henvender sig til et andet segment med erhvervslivets topchefer, der gerne vil rejse bekvemt og have et bad og få en ny skjorte på, inden de når destinationen, siger Ole Kirchert Christensen. Emirates bruger i øvrigt valnøddetræ og marmor på deres førsteklassestoiletter. Men ud over konkurrence og økonomi er der også andre grunde til mikrotoiletterne. Det er nemlig ikke meningen, at du skal hygge dig, når du går på økonomiklassens flytoiletter deroppe i luften. - Der er også noget psykologisk i det. Flyproducenterne laver - efter selskabernes ønske - toiletterne i en størrelse, så man ikke har lyst til at være der i for lang tid. Der kan nemlig hurtigt blive kø, hvis folk bruger for lang tid derinde, siger Ole Kirchert Christensen. Det er irriterende for de andre passagerer. Og det gør det svært for kabinepersonalet at arbejde og for eksempel køre med vognen gennem midtergangen. - Så jo mere trangt og mindre bekvemt toilettet er, jo bedre er det for flyselseskabet, siger Ole Kirchert Christensen. Men hvordan var toiletterne så tidligere? Alting var jo som bekendt bedre i gamle dage. Dengang fik man selv på korte flyveture både mad og drikke. Men i dag koster det penge at få sig et glas vin eller en øl, og det er en udgift, som mange af passagerne sparer væk. Derfor er der heller ikke det samme behov for toiletter som tidligere. - Toiletterne var ikke meget større i gamle dage. Men ti centimeter i bredden kan også mærkes. Det er meget. Hvis man ændrer for eksempel sædeafstanden med bare to centimeter, så er det rigtigt, rigtigt meget. For noget, der er trangt i forvejen, så opleves det som ekstra trangt, siger Ole Kirchert Christensen.",Tissetrængende i luften: Derfor er flytoiletter så pokkers små,Kim Rathcke Jensen,2018-09-16 05:00:00+00:00,https://www.dr.dk/nyheder/viden/teknologi/tissetraengende-i-luften-derfor-er-flytoiletter-saa-pokkers-smaa,Videnskab,759,morning,37.300204626104076,1,1,0,42.333333333333336
"Tørken kan blive et alvorligt problem for haveejerne denne sommer. Vi kan ikke regne med regnen, men derimod gule græsplæner og svedne haveplanter. Ifølge Danmarks Meteorologiske Institut (DMI) er der ikke udsigt til regn de næste ni dage, og langtidsprognoserne peger på langt mindre nedbør end normalt for årstiden og en hel masse sol. Det vil få tørkeniveauet op på det højeste, og vi kan lige så godt vænne os til den slags vejr. Tørkeproblemerne er kommet for at blive, forklarer Jens Hesselbjerg, der er professor i klimafysik på Københavns Universitet. - Vi kigger ind i, at der bliver mere af den her ekstreme type vejr. Ikke hvert eneste år. Men vi er på vej ind i et nyt regime uanset hvad, siger han. For haveejernes vedkommende er det derfor en god idé at tænke langsigtet og fremtidssikre haven ved at vælge særlige planter, buske og træer, der kan klare de nye klimatilstande. Det fortæller Louise Møller, der er fagredaktør hos Haveselskabet. - Meget tyder på, at vi skal vænne os til sådan noget vejr fremover, og derfor vil det være en god idé at tænke over, hvordan man gør sin have mere robust og tørketålelig, siger hun. Hun nævner som eksempel katteurt, lavendel, blåhat, salvie, torskemund, sankthansurt og træer og buske som spiræa, sølvblad, blåskæg, tretorn og mispel. - Man kan med fordel kigge mod Middelhavsområdets planter for at finde planter, der kan klare sig bedre i tørke og med kun lidt vand, siger Louise Møller. - Desuden er der mange krydderurter, som tåler tørke, fordi de oprindeligt gror i varmere og mere tørt klima, siger hun. Det vil også være en god idé, at hele ens have ikke står i direkte sol, så man får skabt skyggesteder til planter, der har det bedre i skyggen. Derfor kan man plante træer og buske, som kan skabe skygge rundt omkring. VIDEO På besøg på planteskole for at finde tørkevenlige planter til haven. Ønsker man at omlægge hele eller dele af haven, peger Louise Møller på, at såkaldte grusbede vil blive fremtidens bud på en løsning i den mere tørre have. - Planternes rødder vil selv vokse ned i den fugtige muldjord, og gruset er med til at holde på fugtigheden i jorden. Desuden vil gruset dræne overskydende vand væk om vinteren, så de tørketålende planter ikke rådner. Der findes rigtig mange planter og stauder, som kan klare sig ved tørke. Her er et udpluk: Katteurt, lavendel, blåhat, salvie, torskemund, sankthansurt, røllike, lammeøre, haveiris, timian, nellike, løvetand, kællingetand. Gruset har også den fordel, at ukrudt har svært ved at spire, og det, der måtte komme, er nemt at fjerne fra det løse gruslag, forklarer Louise Møller. - Flere kommuner er begyndt at anlægge grusbede på offentlige arealer, netop fordi det er nemt at vedligeholde og planterne klarer sig godt i både tørre og våde perioder, siger hun. Vælger man den klimavenlige løsning, en 'vild med vilje'-have, er det ikke sikkert, at den vil klare sig bedre i en tørketid. Det kommer helt an på jordbundsforholdene. Har man en sandet jord, er den i forvejen til den tørre side, og derfor har man måske også allerede planter, der bedre kan klare tørkeperioder. Har man leret jord holder det bedre på vandet, og planterne klarer bedre korte tørkeperioder. Men i den ekstreme tørke vi har lige nu, der har de det virkelig svært, forklarer Louise Møller. Selvom den grønne og golfagtige græsplæne er et smukt syn, anbefaler Louise Møller ikke at løse tørkeproblemerne ved at gå amok med haveslangen. Det er både dyrt og ikke særlig klimavenligt. - Når det er så tørt, som vi oplever lige for tiden, bliver vi nødt til at prioritere vandingen. Vi kan ikke vande det hele, det går ikke. Vi har også tidligere set, at så bliver der indført vandingsforbud, og det skal vi helst undgå sker. - Selvom græsplænen ser gul ud, er den ikke død, den går i dvale og skal nok blive grøn igen, når der kommer regn, siger hun. Nyplantede planter, bede og træer sat i jorden inden for det seneste år skal vandes, fordi de ikke har et så veludviklet rodnet. Og dyrker man køkkenhave, skal man være særlig opmærksom på vanding, når det er så tørt. Grøntsagerne har brug for vand for at afgive en høst. Det er desuden en god idé at skaffe noget halm, som man dækker køkkenhavens jord og planter med, da det er med til at holde på fugten. Det er bedst at vande morgen eller aften, hvor temperaturen er lavere, og vandet ikke fordamper så hurtigt.",Tørken er kommet for at blive: Din have har fremover brug for grusbede og Middelhavs-planter,Maja Lærke Maach,2023-06-02 18:08:00+00:00,https://www.dr.dk/nyheder/indland/toerken-er-kommet-blive-din-have-har-fremover-brug-grusbede-og-middelhavs-planter,Samfund,760,evening,36.88608897742364,0,1,0,41.0
"Tusindvis af grønne skove er forvandlet til sorte plamager på landkortet, mens sundhedsskadelig røg breder sig til flere byer. I de seneste måneder har brandfolk kæmpet en daglig kamp mod flammerne i Canada. Selvom naturbrande er en normal opgave for beredskabet i sommermånederne, er omfanget af brandene i år langt fra almindeligt. Indtil videre er mere end 13 millioner hektar natur gået op i flammer. Et areal, der svarer til Danmarks størrelse. Tre gange. Naturbrandene i år har for længst passeret rekorden fra 1995, hvor 7,1 millioner hektarer brændte. Det fortæller Adrian Lema, der er chef for nationalt center for klimaforskning ved DMI. - Naturbrandene i Canada lige nu er noget af det voldsomste, vi har set i landet. Vi har slået rekorden med næsten dobbelt så meget som sidste rekord. Det er suverænt det største, vi har set i lang tid og kender til, siger han. De første naturbande opstod i slutningen af marts, men tog for alvor fart i juni. Særligt store skovområder i distrikterne Alberta og British Columbia er slugt i flammehavet. I alt har der været mere 5000 naturbrande i Canada i løbet af årets første syv måneder, mens der lige nu er omkring 1000 aktive brande i landet. Lidt over 600 af dem er kategoriseret som værende ude af kontrol. - Der er en grund til at være meget nervøs. Brandsæsonen i Canada er startet meget tidligere i år, og der opstået brande flere forskellige steder i Canada på samme tid. Det gør, at brandmændene har enormt svært ved at få slukket dem. Det skal helst ikke fortsætte, siger Adrian Lema. Hør mere om naturbrandene i Canada i nyhedspodcasten Tiden: Siden starten af juli er mere end 150.000 mennesker blevet evakueret fra deres hjem, og flere huse er forvandlet til aske. Canadas myndigheder melder også om, at mindst fire personer indtil videre har mistet livet til flammerne. Heriblandt flere brandfolk som Canadas premierminister, Justin Trudeau, i sidste uge udviste sin respekt for på mediet X, tidligere kaldet Twitter. Og tallet kan i værste fald blive endnu højere. Ilden har nemlig ikke den store udsigt til at slippe sit tag i det nordamerikanske land. Sæsonen for naturbrandene varer helt ind til oktober. Der er en særlig årsag til, at flammerne har et jerngreb om de tørre skovområder. - Det, som klimaforandringerne gør, er, at det skaber mere varme og hedebølger, som vi har set på kloden i år. Det skaber generelt en tørke, og det får brandene til at starte lettere, og så bliver de sværere at slukke, fordi der er så meget brandbart materiale, siger Adrian Lema. Selvom naturbrande er noget, der forekommer naturligt flere steder på kloden, så har varmen i år forstærket dem. - Skovbrande er sunde for mange skove, fordi der kan blive renset ud, og der kan komme ny plantevækst. Invasive arter kan forsvinde og så videre. Problemet er bare, at naturbrandene har så stor karakter her, at det er unaturligt, siger han. Det er ikke nyt, at Danmark og verden rammes af ekstreme og sjældne vejrforhold. Det er altid sket. Men vi kan se frem til, at det sker oftere – videnskabelige rapporter fra FN’s klimapanel har slået fast, at det bliver vildere på grund af menneskeskabte klimaforandringer, der varmer kloden op. Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud. Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Instituttet, Copernicus, FN Omfanget af de mange brande gavner heller ikke det menneskelige kapløb om at mindske CO2-udledningen. Tværtimod. - Skovene indeholder store mængder CO2 og andre drivhusgasser. Når de brænder, ryger gasserne ud i atmosfæren, og det skubber så til den globale opvarmning endnu mere. Det er en ond cirkel, siger Adrian Lema. De drivhusgasser, som indtil videre er udledt af de mange brande, svarer til det dobbelte af de menneskeskabte udledninger i Canada på et år. - Brandene passer enormt godt med det, vi forventer med klimaforandringerne. Det bliver tørre, varmere, og det starter lettere, og det bliver sværere at slukke. Det styrker vores mistanke, om at det er klimaet, der er på spil, siger Adrian Lema fra DMI. Også i den amerikanske delstat Californien breder naturbrande sig lige nu.",Flammehav i Canada har slugt et areal på tre gange Danmarks størrelse ,Julie Würtz,2023-08-04 06:10:00+00:00,https://www.dr.dk/nyheder/viden/klima/flammehav-i-canada-har-slugt-et-areal-paa-tre-gange-danmarks-stoerrelse,Politik,761,morning,37.15825960991256,0,1,0,37.0
"Stormen Hans har sat et voldsomt aftryk på Norge, hvor mange steder fortsat er oversvømmet i den østlige dele af landet. De norske elve er mange steder gået over deres bredder, og mens det længere oppe i elvsystemet går den rigtige vej med vandstanden, så er det anderledes længere nede. Her venter nordmændene stadig på at se toppene for vandstandene. De norske elvsystemer udgør et komplekst netværk af floder, søer og fjorde, der strækker sig gennem landet. De spiller en vigtig rolle i hydrologi, transport og naturressourceudnyttelse gennem blandt andet vandkraft. Den norske region Innlandet har især været ramt, men for regionen Viken sydfor er der flere steder, hvor vandstanden endnu ikke er toppet. Andre steder er vandstanden på vej ned, men områderne er hårdt medtaget af stormen, der foruden oversvømmelser bragte massivt nedbør og vandstandsstigninger med sig. - Der render et stort elvsystem ned igennem Viken, som er det, der har fået allermest nedbør i den her situation med ekstremt vejr, siger Mads-Peter Dahl, der sektionschef i NVE, Norges Vandressource og Energi-direktorat. - Området er samtidig fjeldrigt, og derfor har der både været mange problemer med jordskred og de oversvømmelser, der nu er sket. Her kan I få et overblik over nogle af de stederne, der er hårdt ramt. Kommunen og byen Drammen ligger i bunden af det netværk af elve, hvor der har været store oversvømmelser og meget nedbør. - Fra Drammen render vandet ud i Oslofjorden, og derfor er det der, man ser de store oversvømmelser i sidste ende, siger Mads-Peter Dahl. Hovedveje er blevet lukket, mens også en række tog til byen er blevet aflyst. Med god grund, fordi vandstanden har ikke toppet endnu. - Situationen i Drammen er, at der vil vandstanden fortsætte at stige, siger sektionschefen. - Man regner med, den skal nå toppen i løbet af morgendagen, men den forbliver ret høj i nogle dage. Han peger på - uden at det kan siges helt eksakt - at vandstanden er steget et par meter over normalt niveau. Byen Hønefoss på Østlandet i Norge er en del af samme elvsystem som Drammen, men ligger på sin vis højere oppe i systemet, forklarer Mads-Peter Dahl. - Flere store elve mødes i Hønefoss, forklarer han. Derfor har man både i går og i dag kunnet se mange billeder med voldsomme vandmasser og oversvømmede områder i byen, hvor 1.700 mennesker ifølge NRK er blevet evakueret. Men her har borgerne heller ikke set det værste endnu. Her viser prognoserne ifølge sektionschefen, at vandstanden først topper inden for de næste par dage. Der er ingen målestation i Hønefoss, der præcist kan berette om den nuværende vandstand, men det har før været nævnt, at vandstanden er steget flere meter. Byen Leirsund nordøst for Oslo i Lillestrøm kommune har en mindre elv ved navn Leira, som har skabt problemer. Den gik over sine bredder for et par dage siden, og omkring 100 mennesker måtte her evakueres, oplyste byens borgmester, Jørgen Vik, ifølge VG. Siden i går er vandstanden dog toppet og er på retræte, hvorfor folk ifølge NRK også har fået lov til at vende hjem igen. - I områderne, der fik rigtig meget regn nord og øst for Oslo, stoppede det med at regne for et par dage siden, og vandet er på stærk tilbagegang, siger Mads-Peter Dahl. 1.000 indbyggere i bygden Asak var desuden blevet isoleret, fordi vejene dertil var blevet lukket, men den er ene vej derud er blevet åben igen, oplyser Lillestrøm kommune ifølge NRK. Broen i Leirsund er dog stadig oversvømmet. Nesbyen med sin placering ud til Hallingsdalselven har også været hårdt ramt, da den gik over sine bredder. - Det var et sted, hvor nærmest en hel by var under vand, siger Mads-Peter Dahl. Billeder fra blandt andre NRK har vist, hvordan den lille by var oversvømmet, men her er vandet også på tilbagetog. - Det er selvfølgelig et sted, hvor det har haft enorme konsekvenser med oversvømmelser, siger han. Der er fortsat vejspærringer i Nesbyen, fordi der er meget vand i området. Den lille landsby Ål ligger i den nordlige del af Hallingdal i Østlandet, og her måtte cirka 1.000 personer lade sig evakuere som følge af oversvømmelser og jordskred, skriver NRK. - Da det var på sit værste med regn, skete der nogle voldsomme jordskredshændelser, siger Mads-Peter Dahl. - Når man har ekstremt vejr, så er det ikke bare oversvømmelser, der finder sted. Når man er i bjergrigt tærren, så sker der også jordskred. Han peger på, at det østlige Norge ikke er vant til vejr af det format, man har set de seneste dage.",Få overblikket: Her er nordmændene hårdt ramt efter stormen Hans,Mathias Oldager,2023-08-10 17:17:00+00:00,https://www.dr.dk/nyheder/udland/faa-overblikket-her-er-nordmaendene-haardt-ramt-efter-stormen-hans,Udland,762,evening,38.22953133822699,1,0,0,40.0
"""Jeg har ikke gramset på nogen"". Så klart var den tidligere FH-formand Lizette Risgaards budskab i går i et interview med Finans forud for en længe ventet advokatundersøgelse om sagen. Interviewet kommer tre måneder efter, at hun måtte gå af som formand. Det skete, efter flere personer beskyldte hende for krænkelser i interviews med Berlingske og Ekstra Bladet. Dengang lagde hun sig fladt ned og gav en uforbeholden undskyldning, men i går var tonen en helt anden for Lizette Risgaard. - Jeg kan kun gentage, jeg går ikke rundt og tager nogen på røven, hverken mænd eller kvinder, unge eller ældre, sagde hun. En af dem, der i spænding afventer undersøgelsens konklusion, er 28-årige Jonas Larsen fra Odense. Han er nemlig ufrivilligt blevet en af hovedpersonerne i sagen, der var medvirkende til, at Risgaard måtte stoppe som formand. Kender du noget til sagen? Skriv til ahec@dr.dk Og han kan langt fra genkende billedet af, at Lizette Risgaard aldrig har gramset på nogen. Tilbage i 2019 var han nemlig til Folkemødet på Bornholm. Og her møder han den nu tidligere formand for Fagbevægelsens Hovedorganisation (FH), fortæller han. - Mens hun går forbi mig, så mærker jeg en hånd køre hen ad min røv. Og jeg spørger sidemanden, var det Lizette der gik forbi der? - Han kigger på mig og siger, ""har mor også taget dig på røven""? Jeg nikker og uden nogen form for humor eller noget, så er han sådan lidt, ""velkommen i klubben, det snakker vi ikke om"", siger Jonas Larsen. For Jonas Larsen er fagbevægelsen langt fra ukendt land, og derfor var han udmærket klar over, hvem han stødte på den dag på Folkemødet i 2019. Han er nemlig aktiv i fagforeningen HK og arbejder til daglig som faglig sagsbehandler i Pædagogmedhjælpernes Fagforening på Fyn. Men til at starte med vidste han ikke, hvordan han skulle håndtere oplevelsen fra Bornholm. Han fortæller, at han dengang følte sig ""meget ny i fagbevægelsen"". Reaktionen fra sidemanden i teltet fik ham i første omgang til at lægge låg på oplevelsen. Se Jonas Larsen fortælle om oplevelsen på Folkemødet tilbage i 2019: Ifølge Jonas Larsen var det også kendt i fagbevægelsen, at man i festligt lag skulle holde afstand til den afgåede formand. Derfor klinger den nye forklaring i sagen hult, mener han. - Jeg kunne forstå afvisningen, hvis det havde været en enkelt person, men det er altså ikke én person. Der er rigtig mange, der har været ude at sige, at det også er sket for dem. - Og jeg kender endnu flere, der også siger, at de altid har fået at vide i fagbevægelsen, at hvis Lizette var med til ting, så skulle man lige passe på med at komme for tæt på hende. Hvis hun havde fået alkohol, så var hun meget glad for unge fyre, siger Jonas Larsen. I morgen skrives der så endnu et kapitel i sagen, da en ekstern advokatundersøgelse om Lizette Risgaards påståede krænkelser, og hvordan sagerne har været håndteret i toppen af FH, bliver præsenteret for fagbevægelsens top. - Jeg håber lidt, at der kommer noget ud, der i hvert fald giver udtryk for, at Lizette har haft en del af ansvaret, siger Jonas Larsen. Hun har jo tidligere på Facebook sagt undskyld og også sagt, at jeres oplevelser var valide. Hvordan føles det, at hun nu trækker det tilbage? - Det er som om, hun er bange for, hvad der kommer ud i rapporten. Hun er måske bange for, at hendes image tager endnu mere skade, og at dét er den ting, hun efterlader fagbevægelsen med. Men jeg mener, at hun i stedet bør tage konsekvenserne af sine handlinger, siger han. Men er det ikke også fair nok, at hun fortæller sin side af sagen? - Jo, men der er forskel på at fortælle sin side af sagen, og så sige, at det, du oplever, ikke er rigtigt. Jeg føler, at hun har taget på mig. Så på den måde virker det mærkeligt, at hun nu står og siger, at det aldrig er sket, og at det ikke har været med seksuelle intentioner, siger Jonas Larsen. Har du tillid til, at FH gør det rette i den her situation? - Jeg har en tillid til, at de tager tyren ved hornene og siger, at hvis der er andre, der senere føler sig krænket, så skal de kunne være trygge ved at stå frem. De skal ikke frygte at blive kørt ud på et sidespor, fordi de har udtalt sig om deres oplevelser, siger Jonas Larsen. DR har uden held forsøgt at få en kommentar fra Lizette Risgaard.",'Har mor også taget dig på røven?': Jonas er helt uenig i forsvarstale fra fældet fagboss,Alexander Hecklen,2023-08-02 18:05:00+00:00,https://www.dr.dk/nyheder/penge/har-mor-ogsaa-taget-dig-paa-roeven-jonas-er-helt-uenig-i-forsvarstale-fra-faeldet,Business,766,evening,34.64905418207377,1,0,0,20.5
"Priserne på madvarer som wienerpølser, mozzarella og frugtyoghurt har fået et nyk op hos den tyske supermarkedskæde Penny. Den har pillet ved priserne på blandt andet mejeri- og kødprodukter, så det passer bedre til de ""reelle omkostninger"", der er ved at producere og spise maden. Tiltaget varer en uge og foregår i samtlige af kædens 2150 tyske butikker. Det skriver The Guardian. Det går under navnet ""wahre kosten"" eller på dansk ""reelle omkostninger"" og skal vise kunderne, at der blandt andet er klimaomkostninger ved varer, som ikke bliver betalt for, som det er nu. Det er forskere fra de to tyske universiteter Nürnberg Institute of Technology og University of Greifswald, som har regnet på, hvordan priserne ifølge dem bør være, hvis man skal betale for madens effekt på både jorden, klimaet, vandforbruget og sundheden. Forskerne mener nemlig på ingen måde, at der er sammenhæng mellem pris og indvirkning, sådan som priserne er i dag. Pølser og fast ost er blandt de typer af varer, som er steget mest i pris. En pakke wienerpølser koster normalt 3,19 euro (23,77 kroner) i Penny, men efter der er blevet pillet ved priserne, skal forbrugerne give 6,01 euro (44,79 kroner) for samme pølse. Den populære maasdamer-ost er steget med 94 procent til 4,84 euro, mens mozzarella er steget med 74 procent til 1,55 euro. Frugtyoghurt er steget med 31 procent fra 1,19 euro til 1,56 euro. Forskerne har også set på veganske schnitzler. De er steget med 5 procent. Discountforretningen har sagt, at den vil donere den overskydende fortjeneste fra de højere priser til projektet Zukunftsbauer, som støtter landmænd, der skaber klimavenlige landbrug. Priserne er kun blevet justeret på ni varer i Penny. Det skyldes, at det er komplekst at lave det mangefacetterede regnskab, forklarer en forsker fra det ene af de to tyske universiteter bag udregningerne. - Der mangler et omfattende videnskabeligt grundlag på dette område. - Men vi håber, det vil give en stærk tilskyndelse til at diskutere og overveje priser på dagligvarer på en måde, der er brugervenlig og fair, siger industriel ingeniør og bæredygtighedsekspert Amelie Michalke fra universitetet i Greifswald til The Guardian. Og hvad er det så, man betaler mere for som kunde, efter priserne er blevet sat op? Ifølge Pennys driftschef, Stefan Görges, er det primært det, han kalder ""skjulte miljøomkostninger"". - Vi er nødt til at sende det ubehagelige budskab, at priserne på vores fødevarer på ingen måde afspejler de miljømæssige omkostninger, siger Stefan Görges til The Guardian. Penny har fået hjælp af forskere til at regne på ""de reelle omkostninger"" ved fødevarer. Lad os se på osten som eksempel. Forskerne har beregnet, at den skal stige 85 cent på grund af klimaskadelige udledninger som metan og CO2. 76 cent for skader på jorden fra intensivt landbrug og dyrefoderproduktion. 63 cent for effekten af de pesticider, der bliver brugt til produktionen og indvirkning på landmændenes sundhed. 10 af cent for forurening af grundvandet ved brug af gødning. Adfærdsforsker ved Roskilde Universitet Pelle Guldborg Hansen mener, at Pennys prisændring handler mere om signal end om et reelt ønske om at ændre på tyske indkøbsvaner. - Det vil ikke have nogen praktisk indvirkning på markedet. For det første kan man vælge en anden ost eller en anden pølse. For det andet kan man bare gå i et andet supermarked, tilføjer han. Det er et stunt, som skal gøre opmærksom på, at der er en helt masse omkostninger ved at lave forskellige varer, som ingen betaler for i kroner og øre. Det er det, som inden for økonomien kaldes eksternaliteter, forklarer adfærdsforskeren. Spørgsmålet om, hvordan man så kan få forbrugere til at handle mere klimavenligt, er stadig ubesvaret, men er ifølge Pelle Guldborg Hansen enormt komplekst. - Vi har blandt andet lavet et studie, hvor vi fortalte danske kunder, hvilke grøntsager og frugter, der er klimavenlige, og det havde ikke nogen effekt overhovedet - selvom det er det, folk selv har svaret, vil gøre en forskel for deres indkøbsvaner. Den danske supermarkedskæde Coop, som blandt andet ejer SuperBrugsen, Kvickly og Coop365, er heller ikke sønderligt imponeret over Pennys ""gimmick"" eller interesseret i at gøre kæden kunsten efter, siger informationsdirektør Jens Juul Nielsen. Det vil sætte personer uden særligt mange penge i en unfair situation og være dårlig forretning for supermarkedet, mener han. - Hvis du skal betale 20 kroner mere for en pakke kød i Kvickly end i Netto, så går du i Netto. siger Jens Juul Nielsen. Derfor tror han ikke, det tyske projekt ville fungere ""i den virkelige verden"", som han siger. - Man kan kun gøre sådan noget som en gimmick i en uge.",Supermarked har hævet priserne i klimaets navn: Er du villig til at betale 74 procent mere for en mozzarella?,Mathilde Bugge,2023-08-01 20:17:00+00:00,https://www.dr.dk/nyheder/viden/supermarked-har-haevet-priserne-er-du-villig-til-betale-74-procent-mere-en-mozzarella,Videnskab,767,evening,41.5181656504065,0,1,0,35.815789473684205
"Den amerikanske delstat Montana har ikke beskyttet og forbedret miljøet, som staten ellers er forpligtet til. Det har en gruppe unge fra Montana nu fået rettens ord for, efter der i går faldt dom i en opsigtsvækkende klimaretssag. Montana er en stor producent af kul, olie og gas. Delstaten har hidtil ført en energipolitik, hvor lokalregeringen har forbudt Montanas miljømyndigheder at tage hensyn til klimaforandringer, når de giver tilladelser til at udvinde olie, gas og kul. Men det er altså et brud på Montanas egen forfatning, konkluderede dommeren i går, da sagen blev afgjort i delstatens hovedstad, Helena. Claire Vlases har været med til at lægge sag an mod Montana: Delstatens tilladelse til udvinding af kul og naturgas har bidraget til at forværre klimakrisen, mener de unge. De har henvist til en ændring af Montanas forfatning fra 1972, der slår fast, at staten skal beskytte og forbedre miljøet. Og det har altså ikke været tilfældet, lyder det fra de 16 sagsøgere. En af dem er Claire Vlases, og hun glæder sig over afgørelsen. - Jeg tror på, at lokale forandringer kan være virkelig stærke, og jeg tror, at Montanas beslutning betyder, at vi som delstat kan ændre det på en måde, der måske er mere effektiv end nationale politikker, siger hun til nyhedsbureauet AP. - Nu når dommeren har slået fast, at den nuværende energipolitik er forfatningsstridig, håber jeg, at vi er i stand til at lave en energipolitik, der er mere i overensstemmelse med Montanas mål og forfatning, uddyber hun. 19-årige Olivia Vesovich deltog ligesom Claire Vlases i søgsmålet, der blev indledt i 2020. De har fået gratis advokathjælp fra organisationen, Our Children's Trust til deres sag, som de skulle argumentere for i retten i juni i år. Det fortalte Olivia Vesovich til DR i juli. Her anklagede de unge blandt andet lokalregeringens politik for at skabe global opvarmning, og at staten dermed ikke overholdt forfatningens løfte om, at alle borgere har ret til et rent og sundt miljø. - Jeg vidste ikke, at jeg havde det i mig. Men jeg kiggede direkte på dommeren og sagde, at retten skal se på videnskaben og håndhæve loven, sagde Olivia på det tidspunkt til DR. På den anden side argumenterede Montana for, at en sag på delstatsplan ikke har en reel betydning for klimaforandringerne, fordi det er et globalt problem. Montanas udledning af drivhusgasser er så lille, at en udfasning af fossile brændstoffer ikke vil gøre en forskel, forklarede delstaten i retssagen tilbage i juni. Det er første gang, at en amerikansk domstol har afsagt dom mod en regering for at krænke en forfatningsmæssig rettighed baseret på klimaændringer. Det siger professor Richard Lazarus ved Harvard Law School til nyhedsbureauet AP. Derfor er sagen også banebrydende i en amerikansk kontekst. Det mener Ole Windahl Pedersen, der er professor i miljøret ved Aarhus Universitet. Han ser dog ikke for sig, at sagen har potentiale til at danne præcedens bredt set i USA. Blandt andet fordi sagen specifikt handler om delstatens forfatning og den her lov, som den lovgivende forsamling i Montana selv har besluttet. Nemlig den lov, der forbyder Montanas miljømyndigheder at tage hensyn til klimaforandringer, når de giver tilladelser til at udvinde kul, olie eller gas. Derfor kan man reelt kun tale om, at sagen danner præcedens for Montana, siger Ole Windahl Pederdsen. - Der er andre stater i USA, der i sin forfatning har lignende rettigheder. Det kan være sagen får effekt der. Men derudover tror jeg, det bliver begrænset, siger han. - Man skal passe på med at sige, at den her sag fra Montana kan inspirere en domstol i Holland eller Strasbourg, for alle sager er forskellige. Ole Windahl Pederdsen henviser til klimaretssager rundt om i verden, hvor regeringer bliver sagsøgt for ikke at gøre nok i kampen mod klimaforandringer. Han kalder først og fremmest sagen fra Montana symbolsk og forklarer, at staten forholdsvis simpelt kan ændre i sin lovgivning, så man imødekommer dommerns beslutning. Men før det vil ske, skal sagen formentlig først prøves i Højesteret. - Domstolen sigerm det er ulovligt, at de forbyder at inddrage det her klimahensyn. Så kunne man jo i princippet bare vedtage en lov, der siger, at nu skal vi inddrage klimahensyn, men når vi afvejer de forskellige hensyn, skal hensynet til økonomi og arbejdspladser veje tungest, forklarer Ole Windahl Pedersen. I Europa har vi for eksempel i Holland set domstole forholde sig til klimarettigheder. Det skete for eksempel i 2019, da landets højesteret stadfæstede en afgørelse om, at beskyttelse mod de potentielt ødelæggende virkninger af klimaændringer er en menneskeret, og at regeringen har pligt til at beskytte sine borgere.","Montana gik i retten og sagde, at en amerikansk delstat ikke har reel indflydelse på det globale klima - og tabte",Anders Dall,2023-08-15 20:02:00+00:00,https://www.dr.dk/nyheder/udland/montana-gik-i-retten-og-sagde-en-amerikansk-delstat-ikke-har-reel-indflydelse-paa-det,Udland,768,evening,48.11573436208322,1,0,0,45.0
"Opdateret 20:07 med transportminister Thomas Danielsens (V) svar. Tomme sæder og stigende priser. Det er virkeligheden for flere trafikselskaber, der i dag varsler enten prisstigninger eller lukning af busruter i fremtiden, da deres budgetter ellers ikke kan løbe rundt. Og det får alarmklokkerne til at ringe hos Danmarksdemokraterne. For offentlig transport er helt afgørende - særligt for dem, der bor ude i landistrikterne, lyder det fra partiets politiske ordfører Susie Jessen (DD). - De mennesker, der tager de her busruter, har ikke andre muligheder. Og det må være sådan i Danmark, at man har muligheden for at komme fra A til B, også selvom man bor ude på landet. Derfor mener hun, at regeringen bør handle nu for at undgå, at flere busruter lukker. - Det er vigtigt, at regeringen træder i karakter og får sat nogle penge af, så folk kan leve godt, selvom de bor på landet. Og der er ingen tid at spilde, lyder det fra Radikale Venstre, der også vil have regeringen på banen. - Hvis vi venter for længe, så risikerer vi, at busruterne lukker, og at folk ændrer vaner, så vi ikke får dem tilbage som passagerer igen, siger deres transportordfører Stinus Lindgreen (RV). Det er forskelligt fra kommune til kommune, hvor meget den skønner, at budgettet for busdriften kommer til at overskride det forventede beløb. Men fælles, lyder det fra trafikselskaberne, at det forventede underskud skyldes manglende passagerindtægter og stigende priser på brændstof. Sjælland: 180 mio. kr. Nordjylland: 45 mio kr. Bornholm: cirka 2,7 mio. kr. Fyn: 9,9 mio. kr. Midtjylland: Midttrafik oplyser, der er udsigt til et bedre budget end forventet. Syddanmark: Sydtrafik oplyser, at man i indeværende år kommer til at bruge cirka 18 millioner kroner mindre end budgetteret. Alle tal er behæftet med en vis usikkerhed, fordi det er budgetter, og beløbet er sammenlagt for både lokale busruter og flextrafik. Kilde: Trafikselskaberne Movia, Nordjyllands Trafikselskab, Sydtrafik, BAT, Fynbus, Midttrafik. Kommuner og regioner har siden coronakrisen kæmpet med at få fyldt sæderne i busserne op igen. En kamp der i 2022 fik daværende transportminister Trine Bramsen til at bevillige et ""ekstraordinært tilskud"" på 125 millioner til den offentlige transport for at få passagerene tilbage i bussen. Og ifølge Radikale Venstre er der nu igen behov for en økonomisk håndsrækning fra Christiansborg til kommuner og regioner. - Nu og her er løsningen, at regeringen afsætter flere penge for at holde hånden under de nedlukningstruede busruter og sikre, at vi ikke dræber dele af vores samfund, som vi ønsker at holde liv i, siger deres transportordfører Stinus Lindgreen. Men der er også behov for en langsigtet plan for den offentlige transport i de områder, hvor busruterne er under pres, lyder det fra Danmarksdemokraterne. - I landdistrikterne bor der færre mennesker, der er længere mellem husene, og derfor er det i mine øjne også ret naturligt, at der kører færre mennesker i busserne her, siger deres politiske ordfører Susie Jensen. Partiet foreslår at afsætte i alt 200 millioner kroner til den offentlige transport i landdistrikterne i deres finanslovsudspil. - Vi er nødt til at acceptere at ude i landdistrikterne, der giver vi lidt flere penge for at få tingene til at fungere. Regeringen nedsatte i maj måned et ekspertudvalg under Transportministeriet, der skal undersøge, hvordan den offentlige transport kan forbedres i hele landet. Anbefalingerne forventes at være færdige i udgangen af 2024. I den forbindelse udtalte transportminister Thomas Danielsen følgende: - Vi skal tænke anderledes og ryste posen for at få nye løsninger på de udfordringer, der er i den kollektive transport i dag. Især i de områder af landet, hvor der er langt mellem husene. Men trods politisk opbakning til ekspertudvalget, så bør regeringen ikke sidde på hænderne, siger Stinus Lindgreen (RV). - Vi kan ikke vente to år på at gøre noget. Vi er nødt til at gøre noget nu og her, da vi har et akut problem. Især i ydreområderne. Transportminister Thomas Danielsen (V) skriver i dag til DR, at der er risiko for, at der opstår en negativ spiral, hvor færre passager betyder færre afgange og højere priser, men at der både er nedsat et ekspertudvalg, der skal komme med nye løsninger og er afsat penge her og nu til trafikselskaberne. - Trafikselskaberne har i år fået udmøntet 140 millioner kroner i ekstraordinært tilskud. Samtidig er det aftalt i økonomiaftalerne, at hæve deres kassekredit med i alt 600 millioner kroner, så der er flere midler at gøre med her og nu. - Regeringen har også nedsat et ekspertudvalg, som skal komme med nye bud på, hvordan vi sikrer, at man også uden for de større byer kan komme rundt uden kørekort, skriver han.",Partier i opråb til regeringen: Red busruter fra at blive nedlagt,Stine Lindegaard,2023-08-07 19:14:00+00:00,https://www.dr.dk/nyheder/politik/partier-i-opraab-til-regeringen-red-busruter-fra-blive-nedlagt,Politik,773,evening,42.87655971479501,0,1,0,47.36363636363637
"195 centimeter høje golfmonstre, som løfter alt for mange kilo i styrkecentret og kan ""jerne golfbolden"" længere væk, end øjet rækker. Sådan lyder bekymringen fra den danske golfspiller Søren Kjeldsen, som mener, at sportens udvikling triller mod det forkerte hul. De professionelle spillere slår hårdere og hårdere, mens teknikken bliver mere og mere underordnet. - I dag hører du om spillere, der smadrer bolden så langt som muligt, og så tager de den derfra, konstaterer Søren Kjeldsen. Derfor er han glad for en foreslået regelændring fra myndighederne The Royal and Ancient Golf Club (R&A) og den amerikanske golfunion USGA. Løst oversat skal en ny bold forkorte den gennemsnitlige længde på et drive (første slag på et hul, red.) med knap 14 meter. Sidste sæson slog henholdsvis herrer- og kvindespillerne i gennemsnit 274 meter og 235 meter på deres drives i de prestigefyldte amerikanske golfserier PGA Tour og LGPA Tour. Det er for langt, mener Søren Kjeldsen. Udviklingen kan i sidste ende gå ud over historiske baner som Old Course i skotske St. Andrews, der risikerer at blive ""for korte og forældede"". - Det er da fedt at se stjerner som Rory McIlroy (nummer tre på verdensranglisten, red.) slå et sindssygt langt drive, men det er ikke det eneste, jeg gider se fra ham. Han skal spille banerne, som de er beregnet til, og vi vil gerne se spillerne blive testet, siger Søren Kjeldsen. Danskeren har spillet professionel golf i omkring 25 år, og han mener, at den strategiske del af sporten med tiden er udfaset. Et godt eksempel er ifølge Søren Kjeldsen amerikaneren Bryson DeChambeau, som er skiftet til udbryderligaen LIV Golf. Han ""hakker bolden så langt som muligt"", og så tager amerikaneren den derfra. - Det er ikke den retning, golf skal tage. Det skal handle om færdigheder, for når det kun handler om kraft, bliver det endimensionelt og kedeligt. Både som spiller og tilskuer, mener Søren Kjeldsen. Bryson DeChambeau er dog langt fra enig. Ifølge golfmediet golf.com kalder amerikaneren den planlagte ændring af bolden for en ""grusom ide"". - Det er den mest fantastiløse, uinspirerende og begrænsende ting, du kan gøre, siger Bryson DeChambeau. - Alle vil gerne se folk slå bolden længere. Golfkommentator på Viaplay Henrik Knudsen forklarer, at forslaget lige nu er sendt ud til høring blandt parter. Som udgangspunkt er forslaget tiltænkt de turneringer, som initiativtagerne bag forslaget selv arrangerer, The Open Championship og US Open, og at de nye bolde vil kunne blive en realitet fra 2026, forklarer Henrik Knudsen. Derfra er det op til de øvrige turneringer, om de vil følge trop, og det er ifølge Henrik Knudsen ikke usandsynligt, da ""man plejer at finde konsensus"". Selvom Henrik Knudsen er fascineret af de spillere, der kan slå pokkers langt, erkender han, at sportens udvikling har negative konsekvenser. - Der er nogle af de skønne, gamle baner, der snart vil være ubrugelige, siger han. Fordi de simpethen bliver for korte i forhold til topspillernes slagkraft. Udviklingen skyldes ifølge golfkommentatoren både udstyret og spillernes træning, der er målrettet at kunne bevæge køllen hurtigere og dermed slå længere. Og det er netop de spillere, der kan slå særligt langt, der bliver påvirket mest, hvis forslaget bliver en realitet. - Det rammer selvfølgelig ikke kun de længstslående, men det er dem, der får taget mest væk, siger Henrik Knudsen. Han understreger, at forslaget er blevet til for banerne og spillets skyld. Henrik Knudsen forklarer, at diskussionen ikke er ny. Den har faktisk mere end 100 år på bagen. - Jeg plejer at referere til et sjovt brev, hvor der er en spiller, der har skrevet, at nu bliver vi nødt til at gøre noget, og det er dateret i 1904. Så diskussionen har været i gang meget længe. Nu føler man, at man skal gøre noget, siger Henrik Knudsen. Det er ikke kun i golfverdenen, at man igennem tiderne har ændret på sportens udstyr. I 1986 kastede østtyskeren Uwe Hohn et spyd hele 104,8 meter og slog verdensrekorden. Af hensyn til sikkerhed blev spyddesignet ændret i 1986, så man ikke kunne kaste lige så langt, da det var for farligt. Rekorderne blev herefter genstartet. Særligt i dette årtusind har diskussionen taget fart, da teknologien og træningen har tydeliggjort udfordringen og ladt nogle ""skønne og gamle baner"" stå ubrugt hen, da de er for korte til den moderne spillestil. At forslaget nu bliver lagt frem af R&A og USGA gør, at Henrik Knudsen tror, at det bliver til noget. For de er ifølge ham, ""dem, der laver reglerne"". - Kommer det i brug ved de store mesterskaber, vil der være en stor sandsynlighed for, at de mere etablerede tours også gør det, siger Henrik Knudsen.","STOOOP! Unge stærke stjerner slår nu så hårdt og langt, at golf er ramt af boldkrise",Philip Selmann,2023-03-15 16:49:00+00:00,https://www.dr.dk/sporten/golf/stooop-unge-staerke-stjerner-slaar-nu-saa-haardt-og-langt-golf-er-ramt-af-boldkrise,Sport,777,evening,39.14032815198618,1,0,0,20.5
"En national skændsel. Sådan bliver den internationale spejderlejr Jamboree i Sydkorea, hvor 43.000 unge mennesker fra hele verden har været samlet siden starten af august, beskrevet i lokale medier. For deltagerne er nu blevet evakueret på grund af et tyfonvarsel. Men allerede inden dén beslutning blev taget, var sammenkomsten plaget af en række andre problemer. Tidligt blev spejderlejren ramt af en hedebølge, som fik nogle deltagere til at falde om af hedeslag. Varmen betød, at spejderne fra Storbritannien, USA og Singapore forlod lejren i utide. Samtidig har der fra flere sider været kritik af en tilsyneladende mangelfuld planlægning af begivenheden, som blandt andet betød, at toiletter manglede papir og flød over med efterladenskaber, skriver britiske The Guardian. Blandt de spejdere, der har deltaget, er Celine Lilienhoff Jagd, der er spejderleder for KFUM-Spejderne i Danmark. - Inden jeg tog afsted på lejren, havde jeg en oplevelse-for-livet-følelse. Den er der stadigvæk, men det er nogle andre ting, vi har oplevet, end jeg måske havde troet. Tyfonvarslet fik i mandags de 430 danske spejdere til at forlade lejren i Saemangeum godt 200 kilometer syd for Seoul. De befinder sig nu i hovedstaden, som det voldsomme vejr forventes at ramme senere i dag. - Vi har lært en del om at være omstillingsparate på den her tur, fortæller Celine Lilienhoff Jagd fra et hotel i Seoul. På lejren har mange frivillige kæmpet for at give spejderne en god oplevelse. Blandt andre tyske Axel Scholl, som var tydeligt berørt, da nyhedsbureauet AFP talte med ham: Mandag gav Kim Gi-hyeon, der er leder af regeringspartiet i Sydkorea, en offentlig undskyldning og foreslog en undersøgelse af, hvordan de sydkoreanske skattekroner var blevet brugt på forberedelserne til spejderlejren, skriver BBC. Samtidig har generalsekretæren for Spejdernes Verdensorganisation udtalt, at lejren har været meget uheldig med den ""hidtil usete hedebølge"" og stormen, der satte kurs mod spejderne. Selvom humøret blandt de danske spejdere hele vejen igennem har været højt, så var temperaturerne svære helt at ignorere, fortæller Celine Lilienhoff Jagd. - Det var varmt, og vi svedte en hel del. Det må man være ærlig at sige. Efter temperaturen røg i vejret forsøgte de sydkoreanske arrangører at sætte gang i flere tiltag, der skulle køle spejderne ned. Blandt andet blev der indsat kølebusser, man kunne gå ind i for at køle ned med aircondition – og samtidig blev der blev uddelt is og gratis vand, fortæller den danske spejderleder. - Vi danskere snakker jo meget om vejret, så vi snakkede også med de andre nordiske lande og sagde: ""Pyha, det er en varm omgang det her, hva'?"" Selvom spejdernes motto er at være beredt, så måtte de indse, at selv en tyfon var for meget at modstå i de opslåede telte. - Selvom vi er spejdere og vant til udendørs lejrliv og sover i telte i alt slags vejr, så er de her vindstød og kraftig nedbør noget, vi tager meget seriøst. Lejren er, siden de danske spejdere blev flyttet, fortsat med forskellige aktiviteter i Seoul. Desuden afsluttes begivenheden i morgen med taler og koncerter, hvor alle 43.000 spejdere igen samles, fortæller Celine Lilienhoff Jagd. Begivenhederne på spejderlejren er tilsyneladende også noget, der har påvirket helt almindelige koreanere. Nyhedsbureauet Reuters' korrespondent Hyunsu Yim har på det sociale medie X, der tidligere hed Twitter, delt et billede, der viser en ældre mand, som har taget opstilling i den koreanske metro. På et skilt har manden skrevet: ""Gratis koreanske gaver til alle Jamboree-medlemmer, som led i sumpene."" Den internationale spejderlejr afholdes kun hvert fjerde år, og de danske spejdere havde hver betalt 31.000 kroner for at deltage. - Folk har glædet sig til det her. Det sker kun hvert fjerde år, så folk har sparet sammen og glædet sig længe, fortæller Celine Lilienhoff Jagd. Hun understreger dog, at hun ikke har indtrykket af, at det er nogle skuffede spejdere, som har brugt de seneste dage i Seoul. Og selvom lejren ikke blev det, de havde regnet med, tager de hjem med gode oplevelser i rygsækken. - På lejren oplevede vi at være en del af et internationalt fællesskab – og dén følelses har vi stadigvæk her på hotellet, hvor vi bor med andre landes spejdere. Vejret i Sydkorea er blot ét af en række eksempler på ekstremt vejr, som denne sommer har ramt lande rundt omkring på kloden. Derfor tager Celine Lilienhoff Jagd også hjem med en anden følelse. - Oplevelserne herfra giver energi til at kæmpe endnu mere for klimaet og sørge for, at vi spejdere også kan gøre en forskel i dén kamp. - Det er ikke opløftende at læse om voldsomt vejr i både Sydkorea, ildebrande på Rhodos og folk i Italien, som bliver ramt af store hagl, siger hun.","Danske Celine var på gigantisk spejderlejr, der i Sydkorea nu kaldes en 'national skændsel'",Rasmus Jungersen,2023-08-10 15:58:00+00:00,https://www.dr.dk/nyheder/udland/danske-celine-var-paa-gigantisk-spejderlejr-der-i-sydkorea-nu-kaldes-en-national,Udland,781,day,41.65416590256128,1,0,0,49.714285714285715
"""Svindelfirma"". ""Det rene fup"". ""Jeg føler mig virkelig snydt"". Netbutikken HanneJensen.com har ikke ligefrem jublende kunder, hvis man skal tro anmeldelserne på bedømmelsessiden Trustpilot. Faktisk scorer hjemmesiden sølle 1,1 stjerner - på en skala hvor 1 er værst og 5 er bedst. Og HanneJensen.com er da også en af de hjemmesider, som Forbrugerombudsmanden nu går ud og advarer mod med navns nævnelse. Den falder nemlig ifølge myndigheden i kategorien af ""tvivlsomme netbutikker"", der giver sig ud for at være danske. Men i virkeligheden drives de fra Kina eller et andet fjernt land. Den slags sider oplever Forbrugersombudsmanden for tiden et stigende antal klager over. - Desværre er det relativt nemt at oprette tvivlsomme netbutikker, der fremstår, som om de har en tilknytning til Danmark, uanset hvor på kloden man befinder sig, udtaler forbrugerombudsmand Christina Toftegaard Nielsen. Typisk har netbutikkerne danskklingende navne som HenrikPetersen.com, Aikokbh.dk eller Bjornkobenhavn.dk og annoncerer på Facebook til danske brugere. Der føres ikke statistik over, hvor mange, der er blevet snydt af den slags hjemmesider. Forbrugerombudsmanden er først begyndt at tælle anmeldelser på området i år. De har indtil videre registreret 26 klager. Kigger man på Trustpilot, er der flere end 1000 sure og skuffede anmeldelser på tværs af en række sider. Af de få positive anmeldelser er mange skrevet af nyoprettede profiler med udenlandske navne og ligner, at de er maskinoversat. Siden er også skrevet på dansk, priserne er i danske kroner, og på overfladen ser det normalt ud. Men hvis man bestiller hos dem, ender mange med at blive skuffede. Nogle oplever, at varerne aldrig ankommer. Andre, at den er i markant dårligere kvalitet end lovet. For eksempel en skjorte af polyester i stedet for hør, eller hvor syningerne er gået op. Og mange skriver, at hvis man vil have sine penge tilbage, skal man selv betale for at fragte varen tilbage til en adresse i for eksempel Kina. Selv hvis det lykkes, får man måske endda kun et gavekort til at købe flere skuffende varer fra butikken frem for at få penge retur. Det oplevede Ulla Kyhn fra Helsingør også, da hun købte en bomuldsbluse fra HanneJensen.com. - Det så meget pålideligt ud. De skrev, de havde designere fra København og Paris, og at de arbejdede på bæredygtighed og med kort transport. Det var meget lækkert sat op og meget tillidsvækkende, fortæller hun. Men da blusen ankom, var den i en helt anden farve end den, Ulla Kyhn havde valgt. Og den var desuden lavet af kunststof. - Jeg tænker ""shit"". Jeg ville jo aldrig have købt den trøje i 100 procent akryl i den farve. Som i aldrig. Det var dårlig kvalitet, siger Ulla Kyhn. Da hun skriver til sidens kundeservice for at klage, bliver hun først tilbudt at sende varen tilbage til deres lager i Kina - for omtrent samme pris, som blusen havde kostet. Det protesterer Ulla Kyhn imod - og så bliver hun blokeret fra at skrive mere til siden. - Jeg blev så rasende. Og jeg kunne så se på Trustpilot, at rigtig mange andre var blevet snydt med præcis de samme ting, siger Ulla Kyhn. Hos Forbrugerrådet Tænk genkender man problemet med de udenlandske sider, der snyder danske forbrugere. - Det bedste er at være kritisk, uanset hvilken hjemmeside man handler på. Altså at man forsøger at tage sin sunde fornuft med, ligesom man ville gøre, hvis man handlede alle mulige andre steder, siger jurist Martin Bruun-Houmølle fra Forbrugerrådet. Han nævner, at man blandt andet skal være på vagt, hvis priserne er usædvanligt billige eller ""mærkelige"". - I Danmark ville du typisk se en pris som 199 kroner, men på de her sider er det måske 187,45 kroner eller noget andet lidt specielt, fortæller Martin Bruun-Houmølle. Ofte vil teksten også bære præg af at være maskinoversat til dansk. Så der dukker spøjse formuleringer op her og der. Ifølge Tænk er der ingen måde på forhånd at garantere, at en hjemmeside er god nok. Men de anbefaler, at man blandt andet ser efter, om der er en dansk adresse og et dansk telefonnummer, man kan kontakte firmaet på. Også meget gerne danske handelsbetingelser og et dansk CVR-nummer, som er en virksomheds svar på et CPR-nummer. Og så er der også typisk en god idé at se på andre brugeres anmeldelser på en uafhængig side. - Det plejer i hvert fald at give en eller anden indikation af, hvad andre forbrugeres oplevelser har været, lyder det fra Martin Bruun-Houmølle. Ulla Kyhn har også fået skærpet sin kritiske sans af sin dårlige oplevelse med HanneJensen.com, fortæller hun. - Fremover vil jeg tjekke det ud inde på Trustpilot, hvis jeg handler på nettet. Det har da været en lærestreg i hvert fald, siger hun.",Er du også blevet snydt? Flere og flere klager over 'danske' netbutikker,Mathias Stigsgaard,2023-07-25 19:31:00+00:00,https://www.dr.dk/nyheder/penge/er-du-ogsaa-blevet-snydt-flere-og-flere-klager-over-danske-netbutikker,Business,782,evening,34.578970096081186,1,0,0,14.333333333333334
"Blitzen blinker - og du føler selv, du ser godt ud i det festlige øjeblik. Men da du ser billederne dagen derpå, lægger du mærke til en perlerække af blå bisser ved siden af din vens tandpasta-smil. Du har fået rødvinstænder, og hvordan kan det egentlig være? - Når man fremstiller rødvin, bruger man en blå drue, som indeholder farvestoffer. Det gør den både i skindet og i selve kødet, siger Anne Marie Lynge Pedersen, der er professor og institutleder på Tandlægeskolen i København. - De kemiske forbindelser i druen, som primært er ansvarlige for den blålige misfarvning af tænder, hedder tanniner - også kaldt garvesyre. Og når du smager garvesyre i rødvin, virker det lidt sammentrækkende og har en bitter nuance. Kemisk kalder vi det for plantepolyfenol, fortsætter Anne Marie Lynge Pedersen. Er du en af dem, der får blå tænder efter et glas rødvin, undrer du dig måske over, hvorfor dine venner ikke får det i samme grad. Måske vil du kalde det for ’first world problems’ eller ’i-landsproblemer’. Men på DR Viden er intet for småt til at blive undersøgt. Heller ikke det helt banale. For hvad er det, der gør, at du ikke kan vælge film på Netflix? Hvorfor går mobilen ud, selvom der står 20 procent batteri tilbage, og hvorfor er der nogle rum i huset, der har et elendigt WiFi-signal? Det er spørgsmål som disse, vi forsøger at finde svar på i denne artikelserie.Se mange flere i-landsproblemer her. - Det skyldes, at emaljen i tænderne er forskellig fra individ til individ. Nogle har en højere følsomhed i overfladen af emaljen for at binde farvestoffer. Det gælder også, når de drikker kaffe og te, siger Anne Marie Lynge Pedersen. Hun forklarer, at nogle mennesker også har flere såkaldte prolinrige proteiner i deres spyt. - De proteiner sætter sig i den hinde, der findes på tændernes overflade, og beskytter dem. Men de binder også lettere farvestoffet i rødvinsdruen, siger Anne Marie Lynge Pedersen. Anne Marie understreger, at der ikke er noget farligt ved at få rødvinstænder. Det er dog vigtigt, at du ikke børster tænder lige efter, du har drukket vinen. - Vinen er syreholdig, og det vil sige, at emaljen er mere følsom over for tandbørstning. Og så kan man risikere at lave en lille smule syreskade i tandoverfladen, siger hun og fortsætter: - Og når du børster tænder lige bagefter, gør du problemet værre ved at fjerne den beskyttende hinde. Rødvin er syreholdig, men noget tyder på, at hvidvin faktisk er værre. Det viser blandt andet en undersøgelse fra Johannes Gutenberg Universitet i Tyskland fra 2009. Forskerne havde lagt tænder fra 40- til 65-årige i blød i et døgn med forskellige rød- og hvidvine. De konkluderede, at den lave pH-værdi i hvidvinen slider mere på tændernes emalje, end rødvin gør. - På længere sigt får du potentielt flere syreskader af hvidvin. Og problemet bliver værre, hvis du også drikker andet syreholdigt. Det kan for eksempel være cola eller juice, siger Anne Marie Lynge Pedersen. Vil du undgå problemet med rødvinstænder, er det nemmeste selvfølgelig at undlade at drikke rødvin. Men vil du alligevel gerne nyde et glas, er der nogle råd. Først og fremmest er det vigtigt at have en god mundhygiejne. - Og når du så er ude for at drikke rødvin, er det en god idé at undgå hvidvinen. Den er som sagt mere syreholdig. Og hvis du først bader dine tænder i syre, åbner du muligheden for, at farvestoffer lettere trænger ind, siger Anne Marie Lynge Pedersen. Derudover er det, ifølge Anne Marie Lynge Pedersen, en god idé jævnligt at skylle munden med vand og spise brød, når du drikker rødvin: - Brødet stimulerer spytsituationen, som danner nye proteiner. De kan beskytte mod syrebad, og mod at farvestoffer kan binde sig til overfladen. Anne Marie Lynge Pedersen understreger, at nogle rødvine har højere tanninindhold end andre, og dermed er der større risiko for, at de farver dine tænder. Selvom tandlæger advarer mod syrer i vin, viser forskning, at der også kan være en gevinst for tænderne ved at drikke vin. Blandt andet viser en undersøgelse fra Spanish National Research Council, at polyfenoler i rødvin virker antioxidantisk, og det forhindrer mundbakterier i at sætte sig i tandkødet. - Det kan virke mod bakterier, der for eksempel øger risikoen for at udvikle karies. Det er dog ikke 100 procent dokumenteret, siger Anne Marie Lynge Pedersen. Hun anbefaler ikke, at man bruger vin som mundskyld: - Vinen er stadig syreholdig og indeholder desuden alkohol, hvor et stort forbrug kan have nogle uheldige helbredsmæssige konsekvenser. Man kunne forestille sig, at der måske bliver fremstillet kosttilskud med polyfenoler fra blå druer, hvis der kommer tilstrækkelig dokumentation for en helbredsmæssig gevinst.","Vinelsker? Derfor får du blå tænder, når du drikker rødvin",Allan Nisgaard,2018-10-07 05:01:00+00:00,https://www.dr.dk/nyheder/viden/kroppen/vinelsker-derfor-faar-du-blaa-taender-naar-du-drikker-roedvin,Videnskab,784,morning,39.85871893744644,1,0,0,25.0
"Rettelse: Tidligere fremgik det desværre ikke, at Enhedslisten er med i aften. Det er nu rettet. Der skal være mere dansk indhold på streamingtjenester som Netflix, Disney+ og HBO Max i fremtiden. Det er tanken bag et af hovedpunkterne i den nye medieaftale, som et flertal i Folketinget i dag har vedtaget. Dansk indhold skal fremmes gennem en ny streamingskat på de internationale streaminggiganter. Aftalen er indgået mellem SVM-regeringen, SF, De Radikale, Enhedslisten og Dansk Folkeparti. - Jeg er stolt af, at det for første gang i knap et årti er lykkedes at indgå et bredt medieforlig, lød det fra kulturminister Jakob Engel-Schmidt (M), da aftalen blev præsenteret i dag. Men det er ikke alle steder, at den nye medieaftale vækker begejstring. Med den nye aftale står det nemlig klart, at radiokanalen 24syv, der tidligere hed Radio Loud, ikke får forlænget sin sendetilladelse. 24syv har afvist at stille op til interview med DR Nyheder. Med den nye aftale skal streamingtjenester som minimum betale to procent af deres omsætning i Danmark i den nye skat. Hvis en tjeneste bruger mindre end fem procent af sin omsætning på dansk indhold, skal den dog betale yderligere tre procentpoint mere i afgift, så den samlet set betaler fem procent af sin omsætning i streamingskat. Statens indtægter fra den nye skat skal bruges i en ny kulturbidragsordning, der skal støtte udviklingen af film og public service. - Vi forpligter streamingtjenester til at bidrage til dansk indholdsproduktion, og vi tilgodeser de tjenester, der rent faktisk investerer i dansk indhold, siger kulturminister Jakob Engel-Schmidt. Medieanalytiker Claus Bülow Christensen er dog mere skeptisk overfor indførelsen af en streamingskat. - Et eller andet sted synes jeg, det er lidt pinligt, at vi ikke kan finde penge på finansloven til at støtte vores filmkultur, men at man absolut skal tage pengene fra nogle andre – i det her tilfælde streamingtjenesterne, siger han. Det er ikke en ny snak, at streaminggiganterne skal investere mere i dansk indhold. I sidste års medieaftale var et kulturbidrag på seks procent en del af aftalen. Den aftale nåede dog aldrig at blive ført ud i livet, da folketingsvalget i november kom i vejen. Og selvom afgiften altså nu er blevet nedjusteret, så er det stadig indgreb, der gør det mere besværligt at være streamingtjeneste i Danmark, siger Claus Bülow Christensen. Han frygter, at det vil være med til, at streamingtjenesterne på sigt flytter deres produktioner ud af Danmark. Han sætter også spørgsmålstegn ved, om streamingskatten overhovedet er et nødvendigt indgreb. - I min verden – markedspolitisk og markedsanalytisk – så ligner det stadigvæk lidt noget symbolpolitik. Sådan lidt et nulsumsspil, fordi der egentlig i forvejen var så meget gang i branchen. Der var egentlig rigtig god gang i dansk fiktion i tv-serier og film, siger Claus Bülow Christensen. Sidste år blev produktions-boomet dog sat på pause, da branchen blev ramt af et produktionsstop grundet rettighedsforhandlinger. Men en streamingskat hjælper ikke ligefrem de gode tider hurtigere tilbage, vurderer medieanalytikeren. DR’s arkiv skal gøres offentligt. Det betyder, at alle fremover har mulighed for at dykke ned i ældre radio- og tv-udsendelser hjemmefra via Det Kongelige Bibliotek. Omfordeling af mediestøtten: Den maksimale støtte til landsdækkende medier sænkes fra 17,5 millioner kroner til 12,5 millioner kroner. Omvendt hæves den for lokale og regionale medier fra 17,5 til 18,5 millioner kroner. Støtte til magasiner: Der indføres en magasinpulje på 30 millioner kroner, som skal gå til styrke magasiner med publicistisk indhold. Der etableres et nyt Center for sociale medier, tech og demokrati. Centeret skal blandt andet afsøge mulighed for ny regulering på techområdet. Etablering af et center for graverjournalistik Af den nye medieaftale fremgår det også, at radiokanalen 24syv ikke får forlænget sin sendetilladelse, når den udløber i marts 2024. Kanalen hed før Radio Loud, men Berlingske Media, der ejer kanalen, fik i 2021 lov til at bruge navnet 24syv. - Jeg kan bare konstatere, at der her i forligskredsen ikke har været et ønske om at videreføre radioen på de præmisser, der hidtil har været opstillet, siger kulturminister Jakob Engel-Schmidt. Hos brancheorganisationen Danske Medier, der repræsenterer private danske medievirksomheder, er direktør Mads Brandstrup generelt set glad for den nye medieaftale, som han kalder ""solid"". Han glæder sig blandt andet over, at lokale og regionale nyhedsmedier styrkes med flere penge. Til gengæld kalder han forløbet omkring 24syv, som der nu altså bliver sagt farvel til, for ""noget af det mest uskønne i dansk mediehistorie inden for nyere tid"". - Det bør også være en påmindelse til politikerne om, at man ikke skal lege programredaktør, men at man skal nøjes med at sikre rammevilkårene for, hvordan medierne skal agere økonomisk og så lade det være op til medierne at bestemme, hvordan de vil udfylde deres eget indhold, siger Mads Brandstrup.",Ny medieaftale er landet: Streamingskat på vej og farvel til radiokanalen 24syv,Veronika Skov Snedker,2023-06-14 16:18:00+00:00,https://www.dr.dk/nyheder/kultur/ny-medieaftale-er-landet-streamingskat-paa-vej-og-farvel-til-radiokanalen-24syv,Underholdning,789,evening,45.95848731214585,0,1,0,37.0
"Der skulle stå mere end 100 ""mandenavne"" på tilmeldingslisten til næste års Miss Italy, som ellers er forbeholdt kvinder. Det skyldes en aktivistisk protest, som er sat i gang, efter den italienske udgave af den verdensomspændende skønhedskonkurrence har valgt at forbyde transkvinder i at deltage. Konkurrencen er nemlig kun for dem, der biologisk set er kvinder, må man forstå på arrangøren af Miss Italy, Patrizia Mirigliani, skriver det italienske nyhedsmedie Il Primato Nazionale. Helt fra starten har Miss Italy kun tilladt personer, der er født som kvinder, at stille op, har hun sagt ifølge mediet. Og den besked har nu fået transmænd i Italien til at tage hendes ord helt bogstaveligt og melde sig til, fordi de netop er blevet tildelt kønnet pige ved fødslen. Det hele startede med, at aktivist Federico Barbarossa skrev sig op til skønhedskonkurrencen som protest mod Miss Italys anti-transregel og i sympati med transkvinder, der ikke selv må være med. Han brugte det pigenavn, han fik, da han blev født - Federica. Det, der kaldes deadname eller på dansk: Ens døde navn. Federico Barbarossa har delt et skærmbillede af en e-mail på sin Instagram-profil, som bekræfter, at han har registreret sig som Miss Italy-deltager under navnet Federica. Efterfølgende har den LGBTQ-organisation, han arbejder med, Mixed LGBTQIA+, delt hans tilmelding på Facebook sammen med en opmuntring til andre transmænd om at gøre det samme. Opfordringen gik viralt, og Federico Barbarossa siger, at mere end 100 transmænd har tilmeldt sig indtil videre. Nogle har endda fortalt ham, at de er gået videre til næste runde i jagten på italienske skønheder. Ifølge CNN har en talsperson for Miss Italy bekræftet over for den italienske avis Corriere Della Sera, at den har modtaget ""nogle"" af sådanne ansøgninger. Skønhedskonkurrencer er de seneste år blevet mere inkluderende - både i forhold til transkønnede og på andre parametre som alder, civilstand og race, mener lektor i kultur- og kønsstudier på Roskilde Universitet Lene Bull Christiansen. I 2021 begyndte Miss Universe-konkurrencerne at tillade transkønnede at deltage. I 2018 var spanske Angela Ponce som den første transkvinde med i den prestigefyldte konkurrence. I 2021 var der for første gang en transkønnet med i Miss USA. Hun hedder Kataluna Enriquez og blev inden da kronet som Miss Nevada. I år kunne den første transkvinde kalde sig vinder af en national Miss Universe-konkurrence. Titlen tilfalder 22-årige Rikkie Valerie Kolle som vandt Miss Holland i begyndelsen af juli og skal repræsentere Holland ved Miss Universe-konkurrencen, som afholdes i december i år. Daniela Arroyo González forsøger at blive den første transkvinde til at vinde Miss Universe Puerto Rico. På trods af de seneste års udvikling er skønhedskonkurrencerne stadig meget konservative og traditionelle i deres kønssyn, vurderer Lene Bull Christiansen. Hun spår derfor ikke de nyligt tilmeldte transmænd en kinamands chance for at gå videre og da slet ikke for at vinde Miss Italy. - De lever på alle mulige andre måder ikke op til det, som konkurrencen handler om. Det er en aktivistisk pointe og en smart mediestrategi for at gøre modstand mod udelukkelsen af transkvinder, siger lektoren. Ved skønhedskonkurrencer konkurrer deltagerne om at være den smukkeste. I den danske udgave skriver arrangørerne, at der bliver lagt vægt på, at man har ""en sund kropsbygning og er velproportioneret"". ""Som kvinde behøver du ikke at være ekstrem tynd, da man som skønhedsdronning symboliserer sundhed, femininitet og gerne må have former. Dog er det et krav, at man passer på sin krop og motionerer"", står der videre på Miss Danmarks hjemmeside. Tilbage til ophavsmanden bag Miss Italy-protesten, Federico Barbarossa, som mener, at skønhedskonkurrencer ekskluderer transkvinder. Til queer-mediet The Pink News har han sagt, at Miss Italys forbud er endnu et eksempel på en voksende fjendtlighed mod LGBTQ+-personer i hans hjemland. Køns- og kulturforskeren Lene Bull Christiansen ser transmændenes stille oprør som en ""kærkommen måde at gøre op med de fastlåste opfattelser af køn"". - De tager fuldstændig arrangørerne på deres ord ved at sige: ""Hvis kriteriet er, at man skal være født som kvinde, må vi jo kunne deltage"" og udstiller derved den forældede forestilling om køn, som organisationen er et tegn på, siger hun. Federico Barbarossa håber, at transmændenes Miss Italy-tilmeldinger vil få arrangørerne til at droppe ""en forældet fetich for biologi og såkaldte 'rigtige kroppe', der ofte fører til dehumanisering af transpersoner"", som han formulerer det. - Jeg kan godt lide at forestille mig, at jeg er en lille del af Italiens fremskridt inden for dette område, siger Federico Barbarossa til NBC News. Om nogle transmænd- eller kvinder på et tidspunkt deltager i den italienske konkurrence, må tiden vise. NBC News har spurgt arrangøren af Miss Italy, Patrizia Mirigliani, om en kommentar på kritikken, men organisationen er ikke vendt tilbage med et svar. Miss Italy er ikke tilknyttet Miss Universe-organisationen.",Forbud mod transkvinder giver bagslag for skønhedskonkurrence: Transmænd tilmelder sig i protest,Mathilde Bugge,2023-07-31 20:40:00+00:00,https://www.dr.dk/nyheder/kultur/forbud-mod-transkvinder-giver-bagslag-skoenhedskonkurrence-transmaend-tilmelder-sig-i,Underholdning,792,evening,47.92039555818385,0,1,0,62.0
"Lige nu er Carlsbergs russiske forretning ude af selskabets egne hænder, og Putin har midlertidigt sat sin nære ven Taimuraz Bolloev i spidsen for bryggeriet. Den nyhed ramte landets avisforsider i juli, men indtil nu har Carlsbergs topchef, Cees 't Hart, været tavs i sagen. Men i Carlsbergs regnskab for første halvdel af 2023 udtaler topchefen sig før første gang om situationen i Rusland, hvor bryggeriet lige nu forsøger at afhænde sin forretning, og hvor det i juni kom frem, at der står en ukendt køber klar. - I juni var vi glade for at offentliggøre salget af vores russiske forretning. Men kort efter blev vi chokeret over, at et præsidentielt dekret midlertidigt har overdraget styringen af forretningen til en statslig russisk myndighed, udtaler Cees 't Hart i regnskabet. Carlsberg mistede kontrollen over sin russiske forretning i midten af juli, hvilket sprang som lidt af en bombe hos bryggeriet. - Ændringen i ledelsen er foretaget uden Carlsbergs Groups viden eller godkendelse, lød det i en børsmeddelelse 19. juli. Selskabets pressechef, Tanja Frederiksen, uddybede nyheden over for DR Nyheder. - Det er en meget uventet udmelding fra de russiske myndigheder, der betyder, at vi siden søndag fuldstændig har mistet kontrollen over Baltika (navnet på Carlsbergs russiske forretning, red). Carlsberg har dog ikke givet op i bestræbelserne på at få penge med ud af Rusland, forsikrer Cees 't Hart. - Vi holder øje med situationen og de juridiske konsekvenser af dette meget overraskende skridt, og vi vil forsøge at beskytte vores aktier og værdien af vores forretning, siger topchefen. Før krigen i Ukraine vurderede Carlsberg selv, at dens russiske forretning var cirka 20 milliarder kroner værd. Men den værdi raslede ned hurtigere end bomberne faldt i Ukraine. Ved årets udgang vurderede Carlsberg selv, at værdien af selskabet var 7,5 milliarder kroner værd, og i dagens halvårsregnskab har de skåret yderligere knap to milliarder kroner af den vurdering. Med andre ord betyder det, at Carlsberg ikke har afskrevet at få penge med ud af landet. Der står nemlig en køber klar, og salgspapirerne blev underskrevet helt tilbage i juni. Hele salgsprocessen er oven på den russiske stats midlertidige overtagelse ikke overraskende behæftet med en stor usikkerhed, fremgår det af regnskabet. - Det er usikkert hvilke direkte og indirekte effekter tabet af kontrol vil have på det betingede salg, der blev annonceret 23. juni, skriver Carlsberg. - Den uklare situation betyder, at den finansielle betydning af tabet af forretningen er genstand for signifikant usikkerhed og derfor ikke kan blive estimeret pålideligt, lyder det videre. Det var ikke kun i Baltika Breweries (Carlsberg i Rusland), at Vladimir Putin indsatte en ny ledelse og tog dermed kontrollen midlertidigt over selskabet. Altså en nationalisering af bryggeriet. Det samme gjorde han i Danone, der er bedst kendt for at lave yoghurt til børn. To uger efter det præsidentielle dekret udtalte den russiske præsident sig for første gang om beslutningen. Nationalisering er statslig overtagelse af ejendomsretten til og kontrollen med kommercielle virksomheder eller hele brancher, som hidtil har været under privat ejerskab og kontrol. En nationaliseret virksomhed ledes normalt direkte af et ministerium eller indirekte af en offentlig selskabsdannelse. Nationaliseringer kan rettes mod en hvilken som helst erhvervsvirksomhed, men har mest været rettet mod transport og infrastruktur, banker og råstofudvinding. I det tidligere Sovjetunionen og andre planøkonomiske lande blev størstedelen af produktionslivet overtaget af staten. Nationalisering blev ofte anvendt synonymt med socialisering, selvom nationalisering i sig selv ikke indeholder en styrkelse af arbejderens stilling i produktionslivet. Kilde: Den Store Danske - Sagerne med ""Baltic"" og ""Danone Russia"" var specielle. Vi tager ikke noget fra nogen, sagde præsidenten. Ifølge den russiske leder skyldtes overtagelsen af Carlsberg i stedet det faktum, at ledelsen i bryggeriet ""forsøgte at lægge pres på russiske borgere og deres ansatte, ved at skræmme dem med mulige fyringer, hvis de udviste en vis borgerlig holdning"". Den påstand har Carlsberg pure afvist. - Vi kan på det kraftigste afvise, at vi skulle have presset ansatte i Baltika til at have eller udtrykke et bestemt syn på krigen. Vi har tværtimod gjort os store anstrengelser for ikke at få vores ansatte i politiske problemer, sagde pressechef Tanja Frederiksen til Berlingske. Der er dog ikke kun dårlige nyheder for Carlsberg i øjeblikket. For prisstigninger på drikkevarer er med til at give et overskud på knap 4,2 milliarder kroner i årets første seks måneder. På trods af kvalerne i Rusland har koncernen omsat for næsten 38 milliarder kroner, hvilket er to milliarder mere end de første seks måneder sidste år. - Vi er meget stolte af de resultater, vi som team har opnået, også i de turbulente tider de sidste par år, siger Cees t'Hart i forbindelse med regnskabet. Carlsberg ønsker ikke at stille op til interview om hverken regnskabet eller situationen i Rusland.",Carlsbergs topchef bryder tavsheden om Putins overtagelse: 'Vi er chokerede',Emil Søndergård Ingvorsen,2023-08-16 09:17:00+00:00,https://www.dr.dk/nyheder/penge/carlsbergs-topchef-bryder-tavsheden-om-putins-overtagelse-vi-er-chokerede,Business,793,day,51.21545231970744,1,0,0,60.0
"Når du køber avocadoer, er det ofte som at deltage i et lotteri. Mange af avocadoerne er enten for hårde og bitre eller for brune og trevlede. Og det er der flere grunde til, forklarer Merete Edelenbos, der er lektor på Institut for Fødevarer på Aarhus Universitet: - Avocadoer er såkaldte klimakteriefrugter, der ikke modner naturligt på træet. De modnes først efter, de er blevet plukket. Og modningen skal helst foregå under stuetemperatur, siger Merete Edelenbos. Klimakteriefrugter er frugter, der kan modne, efter de er plukket. Avocadoer, bananer, æbler, kiwier og tomater er alle eksempler på klimakteriefrugter. Derimod er frugter som jordbær, hindbær, solbær og stikkelsbær ikke-klimakteriefrugter, og de kan kun modne, mens de sidder på planten Hun forklarer, at der sagtens kan gå 14 dage, før en avocado er spiseklar. Det afhænger af avocadoens tilstand, og hvornår på året den er høstet. - Når avocadoerne er umodne, er det fordi, de ligger for kort tid i supermarkedet. Eller også er det fordi, at avocadoerne ikke er blevet modnet under stuetemperatur. Deres evne til at modne bliver simpelthen ødelagt ved for lav eller for høj temperatur, siger Merete Edelenbos og fortsætter: - Derfor skal du heller aldrig lægge dine hårde og umodne avocadoer i køleskabet. Så forbliver de hårde. Omvendt er det en god idé at lægge avokadoerne på køl, så snart de er modnet. Så undgår du, at frugterne hurtigt bliver brune og overmodne, forklarer Merete Edelenbos. - Hvis avocadoerne er for bløde, kan det skyldes, at de har ligget for lang tid ved stuetemperatur i butikken eller ikke er kommet på køl, når de er tilpas modne, siger hun. Avocadoer kan også ende med blive overmodne, fordi de ligger ved siden af andre klimakteriefrugter som for eksempel kiwier eller bananer. - Klimakteriefrugter udskiller gasarten ethylen, og den fremmer modningsprocessen, siger Merete Edelenbos og fortsætter: - Det er en ulempe, når avocadoen ligger sammen med klimakteriefrugter i butikken og ender med at blive overmoden. Men det kan være en fordel, hvis dine købte avocadoer er for hårde. Så kan du lægge dem ved siden af nogle bananer, så de modner hurtigere. Du skal bare huske at lægge avocadoen på køl, så snart den er moden nok. De fleste mennesker trykker sig frem på avokadoen, når de skal finde ud af, om den er moden nok. Men det er en dårlig idé. Måske vil du kalde det for ’first world problems’ eller ’i-landsproblemer’. Men på DR Viden er intet for småt til at blive undersøgt. Heller ikke det helt banale. For hvad er det, der gør, at du ikke kan vælge film på Netflix? Hvorfor går mobilen ud, selvom der står 20 procent batteri tilbage, og hvorfor er der nogle rum i huset, der har et elendigt WiFi-signal? Det er spørgsmål som disse, vi forsøger at finde svar på i denne artikelserie. Australske forskere fra blandt andet University of Queensland og Queensland Department of Agriculture and Fisheries (QDAF) har undersøgt de faktorer, der laver brune mærker i avokadoerne. - Det værste, man kan gøre, er at udsætte avokadoer for kunderne, der konstant trykker på dem i butikken. Det kan gøre frugtkødet brunt, og det kan tage op til 24 timer, før det kan ses, forklarer forskerne i en pressemeddelelse. Men hvordan tjekker du så, om avokadoen er spiseklar? Det er svært at gøre i butikken, hvis den er pakket ind i en bakke med folie omkring. Men når du har købt avokadoen, kan du lave et lille tryk omkring stiklen for at se, om den føles blød, forklarer Merete Edelenbos: - Du kan også prøve at se, om du kan tage stilken af. Hvis du kan det, og frugtkødet ser fint grøn ud under stilken, så er avokadoen som regel god, siger hun. For de fleste er det trods alt et lille problem, når avocadoen ikke er spiseklar. Men i et større perspektiv betyder det madspild, når frugterne bliver overmodne og smides ud. - Det er jo et kæmpe problem, når indpakkede avokadoerne i butikken er overmodne. Og derfor er det vigtigt, at vi gør detailhandlen opmærksom på problemet. Ellers kan de ikke gøre noget ved det, siger Merete Edelenbos. - Det kan måske føre til, at vi på sigt kan købe formodnede avokadoer, der er spiseklare 9 ud af 10 gange, fortsætter Merete Edelenbos. Køb hårde avokadoer med stilk. Sæt dem til at modne ved stuetemperatur. Kig til dem dagligt. Første gang bør være efter 2-3 dage: Føles de blødere ved stilkenden? Er stilken til at få af? Og er kødet lysegrønt under stilken? Når de er perfekt modne, kan du lægge dem i køleskabet og spise dem løbende. Men husk ikke at lægge dem på køl, før de er modne. (Kilde: Merete Edelenbos, lektor på Institut for Fødevarer på Aarhus Universitet.)",Frugt-lotteri: Derfor er din avocado enten umoden eller overmoden,Allan Nisgaard,2018-08-26 05:00:00+00:00,https://www.dr.dk/nyheder/viden/klima/frugt-lotteri-derfor-er-din-avocado-enten-umoden-eller-overmoden,Politik,793,morning,37.79477788574134,1,0,0,40.0
"Ansatte i ""kvindefag"" får en lavere løn end ansatte i mandsdominerede fag. Sådan tegner billedet sig i den nye rapport fra lønstrukturkomitéen, der udkom tirsdag. Ifølge rapporten er der nemlig et spring i lønniveauet, hvis man kigger på faggrupper, hvor flere end 70 procent af de ansatte er kvinder. Men springet er ikke til kvindernes fordel. Rapporten viser nemlig, at når man ser på faggruppens ledelsesansvar, uddannelsesniveau og erfaring, får de ansatte strukturelt set en mindre løn sammenlignet med andre faggrupper. - Der er en tendens til, at der er negative afvigelser for personalegrupper, hvor der er mange kvindelige ansatte - altså over 70 procent, hvor der er mange på deltid og ikke den tætte konkurrence til det private arbejdsmarked, siger økonomiprofessor og formanden for lønstrukturkomitéen Torben M. Andersen på pressemødet i forbindelse med rapportens offentliggørelse. En tendens, som altså ikke følger de fag, hvor færre end 70 procent af medarbejderne er kvinder. Mikkel Mailand, der er forskningsleder ved Forskningscenter for Arbejdsmarkeds- og Organisationsstudier på Københavns Universitet, vurderer, at den nye rapport kan genoptage debatten om lønforholdene mellem mænd og kvinder. - Med denne melding er vi inde og adressere ligelønsaspektet ret direkte. Der er altså en statistisk sammenhæng, som man kan gå videre med. På den måde får man genintroduceret ligelønsdebatten, siger han. Ifølge rapporten, som har set på 50 personalegrupper i det offentlige, er syv ud af ti offentligt ansatte kvinder, mens otte ud af ti ansatte i kommuner og regioner er kvinder. Til gengæld er fordelingen af mænd og kvinder næsten lige, når det gælder ansættelse i starten, mens det er fire ud af ti kvinder, som er ansat i den private sektor. Dertil konkluderer rapporten også, at den gennemsnitlige timeløn i den offentlige sektor ligger på cirka 257 kroner og 279 kroner i den private sektor. - Man begynder at se en systematik. Kvindefagene er relativt dårligere lønnet, uden det rigtigt kan forklares. Det er den diskussion, man tager hul på her, siger DR's økonomikorrespondent Casper Schrøder. En af dem som er sikker på, at køn spiller en rolle i løndiskussionen er Elisa Rimpler, der er formand for pædagogernes fagforbund, BUPL. - Vi har et kønsopdelt arbejdsmarked, og det er et kæmpestort problem. Vi blev placeret lavt i 1969, og vi fik først forhandlingsret i 1977. Vi har kæmpet med den lave løn lige siden, siger hun. Derfor kommer det heller ikke bag på Elisa Rimpler, at pædagogerne ligger blandt de dårligst lønnede i den nye rapport. - Det er vigtigt at understrege, at pædagogerne har vidst, at vi ligger i bunden, når det handler om de mellemlange videregående uddannelser. Det er vi rigtig utilfredse med. Men det er jo ikke nogen hemmelighed – heller ikke for resten af fagbevægelsen, lyder det fra Rimpler. Elisa Rimpler fortæller mere om udfordringerne for pædagogerne her: Men der er sket meget siden 70'erne, som burde give pædagogerne et lønløft, mener formanden. - Især fordi vores uddannelse er blevet bedre, længere, og vi har et højere uddannelsesniveau. Vi har også fået en mere kompleks opgave, og der bliver stillet højere krav til pædagogerne, så vi har brug for at gøre op med pædagogernes lave løn, siger Elisa Rimpler. Men måske kommer de nye oplysninger fra rapporten pædagogerne til gavn, når vi står over for de kommende treparts- og overenskomstforhandlinger, vurderer Mikkel Mailand. - Hvis man kan tale om vindere og tabere i denne forbindelse, er pædagogerne vinderne, idet det ser ud som om, at de får mindre end de burde, og sygeplejerskerne er taberne, fordi det ser ud som om – afhængigt af, hvordan man måler det – at de får det, som de skal have, siger han. Mona Striib, der er formand i fagforbundet FOA, håber også at kunne bruge rapportens resultater i de kommende trepartsforhandlinger. - Det slås fast, at der simpelthen er en tendens, at når der er mere end halvfjerds procent kvinder i et fag, så er lønnen lavere, end hvis der er halvfjerds procent mænd i et fag. Det er en tendens, vi skal tage alvorlig, siger formanden. For der skal ske noget, hvis lønforholdene skal være bedre for de faggrupper, der ligger i bunden af den nye rapport. - Rapporten fastslår også, at hvis vi ”bare” fortsætter med at give procentuel lønudvikling ens til alle, så ændrer vi ikke noget som helst. Så øger vi bare forskellen på, hvad man har som højt lønnet og som lavt lønnet. Det er noget af det, vi gerne vil forandre, siger Mona Striib. Og måske er timingen den rigtige, vurderer DR's økonomkorrespondent Casper Schrøder. - Nu sker det med medvirken af parterne på arbejdsmarkedet siddende i en komite lige inden trepartsforhandlingerne, og det kommer måske til at have en betydning, siger han. Trepartsforhandlingerne mellem regeringen og arbejdsmarkedets parter starter til efteråret.",Lønkomité genopliver debatten om lige løn i 'kvindefag',Julie Würtz,2023-06-14 07:30:00+00:00,https://www.dr.dk/nyheder/penge/loenkomite-genopliver-debatten-om-lige-loen-i-kvindefag,Business,794,morning,44.89577298071831,0,1,0,58.0
"Forestil dig, at du skal i skole eller på arbejde, og du har hverken bil, bus eller anden offentlig transport til rådighed, men hvis du kommer for sent, får du pisk af chefen eller læreren. Det er sådan, 32-årige Omar Hassan Omar blev god til løb i sine unge år tilbage i Etiopien. Fordi der ikke var noget andet valg. I dag bor Omar Hassan i Danmark, men er endnu ikke dansk statsborger. Alligevel er han for god til at løbe maraton til, at han ikke skal deltage ved store begivenheder som VM i atletik. Det har Dansk Atletik Forbund og FN sammen besluttet, hvorfor han er blevet accepteret til at deltage for FN’s såkaldte Flygtningelandshold i Budapest, når VM lørdag skydes i gang. Det er altså hverken Danmark eller noget andet land, som Omar Hassan Omar kommer til at repræsentere, men et landshold for statsløse atleter, der har niveauet til at deltage, selvom passet mangler. Og den oplevelse glæder den 32-årige løber sig til – for det er første gang nogensinde for ham, fortæller han i DR Sportens podcast, Tyvstart. - Jeg føler mig rigtig klar, og det er meget spændende. Det bliver en fed oplevelse, og det bliver stort. Det er alle atleters drøm, at man en dag kommer med til VM eller OL. Så det er kæmpe, kæmpestort, siger Omar Hassan Omar. - Nu står jeg på startlisten og er en løber som alle de andre. Jeg kan vise verden, hvem jeg er. At Omar Hassan Omar er for god til at misse en stor begivenhed som VM, viste han for eksempel ved Copenhagen Maraton i maj, hvor han bankede resten af feltets danskere, da han løb de 42,195 kilometer på 2 timer og 12 minutter. En tid, der burde have givet ham DM-guldet om halsen, men som han ikke fik, da han er statsløs. Derfor måtte han nøjes med æren i sejren. Men det lever han fint med. - Det var stort. Det var en fed oplevelse, siger Omar Hassan Omar. Maratonløberen flygtede fra Etiopien i 2014, hvor han arbejdede for nødhjælpsorganisationen Læger Uden Grænser. Han blev nødt til at flygte, da den stamme, han boede i, var opposition til regeringen og beskyldte Omar Hassan Omar for ulovligt at have givet medicin til oprørsgrupper. Det nægter Omar Hassan Omar at have gjort, men alligevel blev han smidt i fængsel af myndighederne. - Regeringen har stor magt, og når de fanger en, ryger man i fængsel eller bliver skudt, siger Omar Hassan Omar. - Min mor solgte sin jord og bestak fængselsbetjenten, så jeg kunne komme ud og forlade landet så hurtigt som muligt. Herefter gik turen til Danmark og nærmere bestemt Sandholmlejren, hvor han var i halvandet år. Og det var her, at Omar Hassan Omar for alvor fik fart under fødderne som eliteløber. - Mens jeg var i Sandholmlejren, tænkte jeg rigtig meget. Jeg begyndte jeg at løbe, fordi jeg kedede mig. Og efter noget tid kom jeg til Aarhus og begyndte at træne med en klub, der hedder Aarhus Fremad, siger han. Siden da er det gået hurtigt for Omar Hassan Omar, der med sin tid ikke er langt fra drømmen om OL. Skal den realiseres må mindst ét af to mål opfyldes: Enten skal man løbe et maraton på under 2 timer og 8 minutter, som er næsten to minutter hurtigere end den danske rekord, eller også skal du være blandt verdens 65 bedste maratonløbere. Og Omar Hassan Omar tror på, at han kommer til at opfylde begge krav. - Man skal tro på sig selv og tro på sin træning. Jeg tror på, at jeg kan klare det. Også OL-kravet. Den største udfordring var sidste år, hvor der var corona, og jeg arbejdede 45 timer om ugen og stadig løb 190 km om ugen, siger han. - Så jeg ved godt, hvordan man træner hårdt og arbejder hårdt for noget, for det har jeg gjort hele mit liv. Så håber han bare på, at han kan få lov til at løbe med og med dansk pas, når ""den største begivenhed i verden"" løber af stablen i 2024. - OL er once in a lifetime, og det ville være kæmpestor ære for mig, hvis jeg får lov til at stille op for Danmark. Det er noget, jeg drømmer om, og som jeg ved, jeg skal arbejde for. Og det vil jeg gøre, siger Omar Hassan Omar. Du kan høre hele Tyvstart-afsnittet om Omar Hassan Omar ved at klikke på linket herunder. Få et forspring på ugens største sportshistorier med DR Sportens podcast Tyvstart. Alle hverdage får du leveret én stærk historie om de mest aktuelle og største stjerner, vildeste overraskelser samt alt om de store danske bedrifter. Tyvstart lander i appen DR Lyd mandag til fredag klokken 05.00.",Løberen Omar Hassan flygtede fra fængslet i Etiopien til VM-drømmen i Danmark,Jacob Møller Nielsen,2023-08-14 20:48:00+00:00,https://www.dr.dk/sporten/oevrig/fra-faengsel-til-dansk-ol-droem-32-aarige-omar-vil-loebe-maraton-danmark-ved-legene-0,Sport,795,evening,33.51798985806659,1,0,0,59.15384615384615
"Norske byer står under vand, Sydeuropa lider under voldsomme hedebølger, og i Canada raser landets største skovbrande nogensinde. På den anden side af kloden – ved Antarktis – er det også et meget usædvanligt klimaår. Her er der i år konstateret den laveste mængde havis, siden man begyndte at måle det med satellitbilleder for lidt over 50 år siden. Forskerne ved ikke præcis, hvordan mængden af is hænger sammen med de klimaforandringer, vi ellers oplever for tiden. Men de er overraskede - og lidt bekymrede - for det, de ser. For lige nu er omfanget af havis godt en syvendedel lavere end normen for denne tid af året. Det lyder måske ikke af meget, men det er et meget større udsving, end man er vant til. Og den ”manglende” havis strækker sig over hele 2,5 millioner kvadratkilometer. Det svarer til lidt mere end Grønlands areal. Eller 58 gange Danmarks. - Det er sindssygt vildt, faktisk, siger Ruth Mottram, der forsker i de polare iskapper og klima ved DMI. - Det er meget dramatisk og meget usædvanligt, supplerer Colin Stedmon, der er professor på området på DTU, over for P1 Orientering Udsyn. Antarktis er normalt en stor ”isfabrik”, der fra sensommer til vinter producerer enorme mængder havis. I løbet af foråret og sommeren smelter det meste så væk igen. Men i år gik afsmeltningen hurtigere, end den plejer. Isfabrikken har indtil videre ikke kunnet indhente det tabte i den nuværende vinter på den sydlige halvkugle. - Det er ret ligeligt fordelt rundt om Antarktis. Det er ikke kun ét bestemt område, der boner ud nu. Det er meget usædvanligt, understreger professor Colin Stedmon fra DTU. - Vi har en forståelse af, hvordan ting plejer at være – ud fra historikken. Nu bevæger vi os væk fra den normale variation, uddyber han. De meget lave målinger har vakt stor opsigt, og forskere fra hele verden står for tiden i kø for at fortælle om deres forbløffelse over den manglende havis. Isen spiller nemlig flere vigtige roller i et komplekst øko- og klimasystem. Dels for de sæler, havfugle, pingviner, fisk og krebsdyr, der lever i de antarktiske egne og indgår i forskellige fødekæder. Dels for de store havstrømmene, som påvirkes af smeltevandet. Og ikke mindst ved at den hvide is spejler solens stråler og dermed er med til at bremse opvarmning af kloden. - Det er et styrende element i vores klima på den lange tidsskala, siger Colin Stedmon. På den korte bane er forskere ikke endnu klar over, præcis hvordan havisen påvirkes af de igangværende menneskeskabte klimaforandringer. Ligeledes er det også usikkert, hvad den rekordlave mængde is i år kommer til at betyde for klimaet på resten af kloden. Ruth Mottram fra DMI påpeger, at man kun skal tilbage til 2014 for at finde den hidtil højeste måling af havis ved Antarktis. - Det var også uventet. Så Antarktis giver os store overraskelser hele tiden. Det er faktisk lidt mystisk, at det kan gå fra så stort til så småt så hurtigt. Der er mange komplekse processer i gang, og vi forstår dem ikke alle endnu. Så det er noget, vi har brug for mere forskning i, siger hun. Hos hende melder der sig en bekymring om de langsigtede konsekvenser, hvis tendensen fortsætter. Både lokalt for Antarktis og for resten af jordens klima. - Det er Antarktis, der giver Danmark størstedelen af vores havstigning. Så det er vigtigt, at vi forstår, hvad der sker med havisen, og hvordan det kommer til at påvirke de antarktiske gletsjere, siger Ruth Mottram, der også selv leder et stort EU-forskningsprojektet på området. Ifølge Colin Stedmon er is-rekorden endnu en påmindelse om, at vi skal være forberedt på større udsving fra gennemsnittet i hav og klima. For det er også der, nogle af de største potentielle omkostninger ved klimaforandringerne gemmer sig. - For det er de kraftige hændelser, som ofte påvirker vores hverdag mest, siger han. Ekstremt vejr som tørke, hedebølger og skybrud bliver vildere i fremtiden på grund af menneskeskabte klimaforandringer, som varmer kloden op. Det har talrige videnskabelige rapporter fra FN's klimapanel slået fast. Så selvom det ikke er nyt, at vi rammes af ekstreme og sjældne vejrforhold, kan vi både se frem til, at det sker oftere, og at ekstremerne bliver værre. Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud. Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Institutet, Copernicus, FN.",Rekord-lidt havis får forskere til at spærre øjnene op,Mathias Stigsgaard,2023-08-12 10:27:00+00:00,https://www.dr.dk/nyheder/viden/klima/rekord-lidt-havis-faar-forskere-til-spaerre-oejnene-op,Politik,798,day,40.43890255722061,1,0,0,20.0
"Lad os bare være ærlige: Her i Danmark kan vi godt lide, når en verdensstjerne roser vores lille land på den ene eller den anden måde. Derfor gik det også rent ind hos menneskehavet foran foran Bøgescenerne på Smukfest sent fredag aften, da Gorillaz-frontmand Damon Albarn delte en personlig detalje om sig selv. - Jeg er nødt til at fortælle noget. På min mors side er mit familienavn Dreng, lagde musikeren ud og fortsatte: - Jeg vil bare gerne dele med jer, at min familie oprindeligt kommer fra Jylland. I er mit folk! Engelsk tegneserieband med de virtuelle medlemmer Murdoc, Russel, 2-D og Noodle skabt af musiker Damon Albarn og tegner Jamie Hewlett i 1998. Albarn, der slog igennem med bandet Blur, er stadig primus motor på Gorillaz – også når de spiller live – mens Hewlett leverer bandets visuelle univers. Fik deres store gennembrud i 2001 med det selvbetitlede debutalbum, der tæller hits som 'Clint Eastwood' og '19-2000'. Er desuden kendt for hits som 'Feel Good Inc', 'Dirty Harry', 'Dare' og 'On Melancholy Hill'. Har i alt udgivet syv studiealbum, senest 'Song Machine, Season One: Strange Timez', hvor gæstestjerner som Elton John, Skepta og St. Vincent medvirker. Publikum kvitterede ikke overraskende med et stort bifald og jubel. Damon Albarn må da også kende en del til Danmark efterhånden. Siden han blev kendt i britpop-bandet Blur i 90'erne og dernæst dannede Gorillaz, har han med jævne mellemrum spillet koncerter her. Ikke mindst Roskilde Festival har haft besøg af ham igen og igen i forskellige bandkonstellationer. Men han har også spillet på Smukfest før – det var netop sammen med et gendannet Blur i 2012. Der er tydeligvis noget mellem Damon Albarn og Danmark. Egentlig er Gorillaz et tegneserieband. Det vil sige, at medlemmerne i starten gemte sig bag animerede figurer. Det koncept – plus store hits som 'Clint Eastwood' og 'Feel Good Inc.' – gjorde hurtigt bandet til ét af verdens mest succesfulde af sin slags. Når bandet optræder nu, er det dog primært på storskærmene bag scenen, at det farverige og visuelle univers folder sig ud. Damon Albarn og bandets livemusikere ifører sig med andre ord ikke masker på scenen og gemmer sig ikke længere bag holografiske animerede Gorillaz-figurer, sådan som de gjorde i starten. Det gør dog ikke oplevelsen mindre festlig, hvis man skal dømme ud fra publikums hænder i vejret og hyppige fællessang i Bøgeskoven. Hvis man kender en smule til Gorillaz' koncerter, ved man i øvrigt også, at Damon Albarn utroligt gerne vil ned og hilse på sit publikum. Gerne flere gange – og oftest ved at kravle eller blive båret ud i menneskemængden. Det gjorde han også på Smukfest, hvor der uden tvivl er en del danske fans, der sikrede sig en video eller to med stjernen helt tæt på. Setlisten bød i øvrigt på alt lige fra de obligatoriske 00'er-pleasere til et par håndfulde sange fra de seneste par albummer fra bandet. Sidste gang Gorillaz spillede i Danmark – på Orange Scene på Roskilde Festival i 2018 – gik det mildt sagt dramatisk for sig. Faktisk så meget, at både dansk og udenlandsk presse skrev om det. Under koncertens sidste nummer, hittet 'Clint Eastwood', faldt gæsterapperen Del the Funky Homosapien nemlig ned af scenen foran et måbende publikum. Først fortsatte musikken nogle få takter, men så blev der stille, indtil Damon Albarn takkede af og forsikrede, at rapperen nok skulle blive okay. Del the Funky Homosapien kom dog ret slemt til skade og var i flere dage indlagt på Roskilde Sygehus med syv brækkede ribben og en punkteret lunge. Ulykken under bandets sidste besøg blev dog ikke kommenteret fra scenen ved deres nattefest på Smukfest – og der skete da heller ikke noget dramatisk denne gang. Ingen drama, bare fest. Der blev hoppet, danset og sunget med. Dét var lige noget for Smukfest-gæst Mike Vallentin fra Skanderborg. Han havde glædet sig til koncerten. - Jeg synes, showet var så godt! Lidt starstruck er man da. De leverede klassikere og havde publikum med sig. Det hørte sig til med hans crowdsurfing, og jeg synes, det er dejligt, at vi kan få lov til sådan noget igen efter coronakrisen. Gorillaz leverede en god fest og noget god musik. Også kæresteparret Randi Dyrby og Mathies Pedersen fra Ry var begejstrede for Gorillaz. - Det var fucking fedt! Det er virkelig et internationalt navn, som fortjener Skanderborg, sagde Mathies Pedersen og blev suppleret af kæresten: - Jeg er super, super glad. Jeg synes, de gjorde det skidegodt. Det var genialt. Man har været vant til, at Gorillaz var meget visuelt, men han var til stede på scenen, sådan rigtigt. Det var sygt fedt, at han crowudsurfede. Det var modigt. Søndag fortsætter Smukfest med festivalens sidste koncertdag, hvor navne som Anders Matthesen, TV-2, Magtens Korridorer og Kesi spiller.",Smukfest-hovednavn tilbage i Danmark efter voldsom ulykke: 'I er mit folk!' ,Marie Ravn Nielsen,2022-08-07 06:49:00+00:00,https://www.dr.dk/nyheder/kultur/smukfest-hovednavn-tilbage-i-danmark-efter-voldsom-ulykke-i-er-mit-folk,Underholdning,799,morning,38.181543299467826,1,1,0,47.666666666666664
"For godt et halvt år siden flyttede Ulrich Kirkegaard og hans kone ind i deres hus i Lahaina på øen Maui. Efter at have boet til leje forskellige steder i byen de seneste 20 år, fik de sidste år muligheden for at købe et hus, som de skyndte sig at renovere. Nu er huset blevet slugt af de flammer, der de seneste dage har forvandlet Lahaina til det, Ulrich selv beskriver som ""armageddon"". Voldsomme naturbrande har de seneste døgn rasereret på øen Maui, der er en af de mest kendte og populære øer i Hawaii. Det har indtil videre kostet mindst 55 personer livet, og Hawaiis guvernør, Josh Green, forventer, at det tal vil stige, mens rednings- og evakueringsarbejdet fortsætter. - Jeg har ikke kunne sove, fordi jeg er bange for, at det sker igen. Det kører stadigvæk i hovedet. Jeg kan stadig høre alle sirenerne, siger Ulrich Kirkegaard, der sammen med sin kone nu opholder sig hos nogle venner et andet sted på øen. Tirsdag aften begyndte brandene på øen, og de tog hurtigt fart på grund af kraftige vinde fra en orkan i Stillehavet. - Vi kunne mærke trykket fra varmen, vi kunne høre bygninger sprænge i luften. Vi vidste så, at det var vores industriområde, som ligger i udkanten af byen, der var begyndt at brænde. Derefter blev vejene i det område lukket, og folk i nærheden blev evakueret, fortæller Ulrich Kirkegaard. - Vi bor rimelig tæt på vandet, så vi var nogle af de sidste, der fik notits om det. Halvdelen af byen var i brand, da vi fik besked om at evakuere. Ulrich Kirkegaard og hans kone nåede at pakke de mest essentielle ting som pas og vigtige papirer, inden de forlod deres hus. - Pludselig kommer det blæsende henover, og vi kan se store skyer af sod. Vi ved, det bedste er at komme ud, fordi lige pludselig er der ikke mere ilt tilbage. Hvis der er for mange biler på vejene, kan vi ikke komme nogle steder, for der er kun en vej ud, fortæller han. Da Ulrich og hans kone kom ud af byen, opsøgte de nogle venner, de kunne overnatte hos. Dagen efter tog de tilbage mod Lahaina. Politiet havde blokeret vejene mod byen, og der var stadig en masse røg. Derfor valgte de, at gå mod byen ad en sti langs vandet - og det syn, der mødte dem, var nærmest ubegribeligt. - Alle bygninger var simpelthen væk. - Der stod nogle få skeletter tilbage, sådan at man kunne kigge hele vejen igennem. Vi kalder det ""armageddon"". Vi havde aldrig nogensinde forestillet os, at det skulle kunne gå på den måde, fortæller Ulrich Kirkegaard. De bevægede sig længere ned ad gaden for at finde deres eget hus - også her var alt væk. - Det var en bunke sod, siger Ulrich Kirkegaard. - Vi tudbrølede, og vidste ikke helt, hvad vi så skulle. I videoen her fortæller Ulrick Kirkegaard om det, der mødte ham, da han fandt sit hus, dagen efter han var blevet evakueret: Ulrich og hans kone bevægede sig lidt videre. Det, de så, var udbrændte biler, nedfaldne ledninger og nærmest ikke et øje. De løb dog ind i en mand, der var på vej væk fra byen, fortæller Ulrich Kirkegaard. - Han sagde, at han havde været længere inde i byen, hvor han havde identificeret flere døde. Politiet havde sagt, at han måtte sætte et eller andet flag på med farve, så de kunne findes igen. - Der havde jeg ikke meget lyst til at gå videre. Så min kone og jeg vendte om – tog en masse billeder af huset – og forlod det så. Her er resterne af Ulrich Kirkegaards hus: Nu vil Ulrich bruge den kommende tid på at bearbejde alt det, der er sket. Og så vil han forsøge at få styr på det praktiske. - Jeg skal stoppe regningerne. Jeg har jo ikke længere brug for strøm, vand eller afhentning af skrald. Der er jo ikke noget hus tilbage. Så jeg skal have lukket det hele ned. Selvom Ulrich har mistet ""99,9 procent af alt, hvad han ejer"", er han glad for, at han kom ud i live. - Vi kom ud. Vi er i live. Vi har hinanden. Det var alt, vi kunne forlange af den situation. Ifølge Hawaiis guvernør er 11.000 mennesker uden strøm, og det gør det også sværere at få fat på venner og bekendte, fortæller Ulrich Kirkegaard. - Vi håber, at alle, vi kender, er kommet ud i tide. Vi prøver at kommunikere frem og tilbage, der er en hel del, der er sluppet ud. Men også en hel del, som vi ikke har hørt fra. Vi håber, vi hører fra dem, når der kommer strøm. - Det er svært. Det er rigtig svært, siger han.","Ulrichs hus i Hawaii forsvandt i flammerne: 'Vi havde aldrig nogensinde forestillet os, at det kunne gå på den måde'",Katrine Bang Ramsbæk,2023-08-11 18:50:00+00:00,https://www.dr.dk/nyheder/udland/ulrichs-hus-i-hawaii-forsvandt-i-flammerne-vi-havde-aldrig-nogensinde-forestillet-os,Udland,799,evening,29.817461976082665,0,1,0,45.0
"Det burde ikke være kommet som en overraskelse for Carlsberg, at Rusland måtte indsætte en ny ledelse i virksomheden. Sådan skriver den russiske ambassadør i Danmark, Vladimir Barbin, mandag aften i et debatindlæg i Børsen. Desuden skriver ambassadøren, at ""man stoler mere på fantasier end på fakta, hvis man tror, at danske virksomheder er i fare for at blive nationaliseret"". Indlægget kommer efter, at Ruslands præsident, Vladimir Putin, i sidste uge udtalte sig om den russiske overtagelse af Carlsbergs bryggerier og den franske fødevarekoncern Danone. - Sagerne med ""Baltic"" (ejet af Carlsberg, red.) og ""Danone Russia"" var specielle. Vi tager ikke noget fra nogen, adresserede præsidenten på pressemødet. Ifølge den russiske leder skyldtes overtagelsen af Carlsberg i stedet det faktum, at ledelsen i bryggeriet ""forsøgte at lægge pres på russiske borgere og deres ansatte, ved at skræmme dem med mulige fyringer, hvis de udviste en vis borgerlig holdning"". Men det argument køber Aage V. Nielsen ikke. Han har i 30 år været rådgiver for danske virksomheder i Rusland i mange år gennem sin virksomhed Vitur Bering. Aage V. Nielsen vurderer, at både præsidentens udtalelser og læserbrevet er noget, der er opfundet til lejligheden. Nationalisering er statslig overtagelse af ejendomsretten til og kontrollen med kommercielle virksomheder eller hele brancher, som hidtil har været under privat ejerskab og kontrol. En nationaliseret virksomhed ledes normalt direkte af et ministerium eller indirekte af en offentlig selskabsdannelse. Nationaliseringer kan rettes mod en hvilken som helst erhvervsvirksomhed, men har mest været rettet mod transport og infrastruktur, banker og råstofudvinding. I det tidligere Sovjetunionen og andre planøkonomiske lande blev størstedelen af produktionslivet overtaget af staten. Nationalisering blev ofte anvendt synonymt med socialisering, selvom nationalisering i sig selv ikke indeholder en styrkelse af arbejderens stilling i produktionslivet. Kilde: Den Store Danske For selvom russerne selv er ude at sige, at der er tale om en midlertidig nationalisering, ændrer det ikke på den kendsgerning, at virksomhederne er blevet overtaget af den russiske stat, forklarer rådgiveren. - Det, der er forgået med Carlsberg og Danone, kommer også til at foregå med andre. Lige nu er der nemlig et mindre kapløb for nogle virksomheder om at få afviklet deres forretninger i Rusland. Og virksomhederne kan være nervøse med god grund, mener Aage V. Nielsen. - Ligegyldigt hvordan man vender og drejer det, er alle udenlandske virksomheder i realiteten nu i risiko. Også de danske som er tilbage. For mens virksomheder som entreprenørvirksomheden Per Aarsleff og malerkoncernen Hempel er lykkedes med at sælge deres forretninger i Rusland, står andre virksomheder i stampe. Det gælder blandt andre større virksomheder som Danfoss og Grundfos, men også virksomheder som Flügger og Bdr. Hartmann, der lige nu har svært ved at få solgt deres aktiver i landet. Men nogle virksomheder er i øjeblikket mere udsatte end andre, vurderer Aage V. Nielsen. - Det er de virksomheder, som rent faktisk har produktion i Rusland. Dem, hvor der er reelle aktiver, som kunne være noget værd for russerne. Det er dem, der står forrest i skudlinjen. Noget andet gælder muligvis for Ecco og Rockwool, som er blandt de eneste danske virksomheder, som har aktivt valgt at blive i Rusland på trods af de mange sanktioner mod landet i forbindelse med krigen i Ukraine. - Det er nok nogle af dem, der ville være langt nede på listen, fordi de har valgt at blive. Der er dog ikke nogen garanti, siger Aage V. Nielsen. Den russiske rigmand Tajmuras Bollojev, som har et nært forhold til Putin, er sidenhen blevet sat i spidsen for de russiske Carlsbergbryggerier. Den nye leder viser, at der nu er startet en eller anden fordelingsproces i den øverste russiske top til bestemte personer eller bestemte grupper af goderne, mener Aage V. Nielsen. - Der er nogen lighedspunkter helt tilbage fra den russiske revolution, hvor de udenlandske virksomheder også blev nationaliseret i årene lige efter. Dengang blev der sat en fordeling i gang omkring de tilbageværende udenlandske aktiver i Rusland, siger han. Men denne gang er det ikke kun udenlandske virksomheder, der har svært ved at gå fri af nationalisereringerne. Han tror også, at lokale russere vil komme til at opleve presset fra omfordelingen af aktiverne. - Der er allerede solgt en del aktiver til russerne. Hvis nogle af de russere ikke har nogle gode kontakter og beskyttelse fra toppen i Kreml, kan de komme under pres for at sælge de aktiver, fordi de ikke er nogen af de ledende oligarker eller kendte, siger Aage V. Nielsen. Til Berlingske tager Tanja Frederiksen, global kommunikationsdirektør for Carlsberg, kraftigt afstand fra Putins udtalelser. - Vi kan på det kraftigste afvise, at vi skulle have presset ansatte i Baltika til at have eller udtrykke et bestemt syn på krigen. Vi har tværtimod gjort os store anstrengelser for ikke at få vores ansatte i politiske problemer, siger hun til avisen.",Putin efter overtagelse af Carlsbergs russiske forretning: 'Vi tager ikke noget fra nogen',Julie Würtz,2023-08-08 20:00:00+00:00,https://www.dr.dk/nyheder/penge/putin-efter-overtagelse-af-carlsbergs-russiske-forretning-vi-tager-ikke-noget-fra,Business,800,evening,45.13292929292929,0,1,0,43.769230769230774
"Manipulerer man på elmarkedet, kan det påvirke priserne. Men en fire år gammel sag fra Tyskland viser, at markedsmanipulation i værste fald også kan sætte forsyningen af den strøm, som store dele af samfundet er koblet op på, under pres. På tre junidage i 2019 røg det tyske elmarked ud i så alvorlige ubalancer, at alle kræfter skulle sættes ind for at undgå et reelt blackout. Særlig slem var to selskabers rolle, da de sendte vildledende signaler til markedet om den tilgængelige mængde strøm og derved forværrede situationen. Det fastslog det tyske forsyningstilsyn Bundesnetzagentur, som derfor uddelte bøder for markedsmanipulation til de to selskaber. Det ene af selskaberne var Energi Danmark - et af Danmarks største selskaber inden for handel med el. Kort fortalt solgte Energi Danmark store mængder el til en høj pris kort tid inden, at strømmen skulle leveres. Problemet var bare, at selskabet slet ikke havde adgang til strømmen, og at det heller ikke havde til hensigt at købe eller producere den, lyder det fra det tyske forsyningstilsyn. Og at Energi Danmark solgte ikke-eksisterende strøm på tidspunkter, hvor der i forvejen var akut mangel på strøm, forværrede situationen, mener også professor i energiøkonomi ved DTU Dogan Keles: - I det tilfælde skabte nogle handlere yderligere ubalancer ved at sælge strømmængder til forbrugere, som de ikke havde, og som de ikke havde tænkt sig at anskaffe. Den slags handler kan lade sig gøre, fordi man ved salgstidspunktet ikke skal angive, hvordan man har tænkt sig at levere strømmen. Energi Danmark fik en bøde på 1,5 millioner kroner fra de tyske myndigheder for i otte forhold på de tre junidage at have sendt vildledende signaler. Energi Danmarks salg af ikke-eksisterende strøm fandt sted på det såkaldte intraday-marked. Handlerne her kan finde sted få minutter inden, at strømmen skal flyde i kablerne. Det er også på intraday-markedet, at elselskaber i sidste ende skal sørge for at udligne deres ubalancer ved at sælge eller købe strøm. Det kaldes balancepligt og er en af grundreglerne på det tyske elmarked. Handler man ikke sig selv i balance, skal man betale for, at selskaberne bag energinettet genopretter balancen. Det kaldes udligningsprisen. For at sikre systemets stabilitet på de pågældende junidage var det nødvendigt for selskaberne bag det tyske energinet at købe strøm på netop intraday-markedet, og den øgede efterspørgsel fik priserne til at stige til helt op mod 9750 kr./MWh. På flere tidspunkter endte intraday-prisen derfor med at være langt højere end udligningsprisen. - På den måde var der et økonomisk incitament for selskaberne at sælge dyr strøm og betale billigere udligningspris for den ikke-leverede strøm, lyder det i en pressemeddelelse fra det tyske forsyningstilsyn om bøden til Energi Danmark. Forud for bøden fik Energi Danmark en advarsel fra de tyske myndigheder, hvor Bundesnetzagentur fastslår, at Energi Danmark havde et økonomisk incitament til ikke at være i balance. - I enkelte tidsrum mens der var særligt høje elpriser har det pågældende selskab af omkostningsmæssige årsager og i strid med sine pligter undladt at udligne sin portefølje, lyder det i den 25-sider lange afgørelse. Energi Danmark vil ikke stille op til interview med DR, men skriver i en mail, at selskabet ""ikke har handlet i ond tro"" på de pågældende dage i 2019. I en pressemeddelelse fra 2021, hvor selskabet kommenterer bøden, hedder det, at Energi Danmark ""havde til hensigt at købe den elektricitet, der blev udbudt på markedet, tilbage"". Energi Danmark går dermed i rette med den grundlæggende påstand fra de tyske myndigheder, men valgte at betale bøden for markedsmanipulation ud fra en vurdering af, ""at et juridisk forløb ville blive langstrakt, omkostningstungt og ressourcekrævende."" Selskabet afviser desuden, at dets handler på det tyske energimarked var med til at true det tyske energisystem: - I den korte periode på nogle få timer, der er tale om, handlede Energi Danmark ubetydelige mængder energi på det tyske marked, og det kan på ingen måde have de konsekvenser, der er fremsat påstande om, skriver selskabet i en mail til DR. Energi Danmark understreger videre, at selskabet har været både åben og samarbejdsvillig over for Bundesnetzagenturet under hele undersøgelsen med henblik på at hjælpe med at afklare de forhold, der var rejst i sagen. Det store strømsvigt blev undgået i Tyskland på de tre junidage for fire år siden - blandt andet fordi lande som Danmark trådte til med nødstrøm. Og reglerne i Tyskland er blevet ændret ad flere omgange for at undgå lignende situationer. - I 2019 gav systemet ikke tilstrækkeligt incitament til at være i balance. Det er blevet optimeret gennem forskellige tiltag siden slutningen af 2019, oplyser Bundesnetzagentur. DR har bedt Energi Danmark og Bundesnetzagentur om at udlevere bødeforlægget med den fulde begrundelse. Men Energi Danmark ønsker ikke at udlevere det til DR, og Bundesnetzagentur oplyser, at det som myndighed ikke må udlevere bødeforlægget, så længe Energi Danmark ikke ønsker det.",Tyske myndigheder: Dansk elhandler vildledte - og forværrede kritisk situation,Jakob Chor,2023-06-30 18:30:00+00:00,https://www.dr.dk/nyheder/penge/tyske-myndigheder-dansk-elhandler-vildledte-og-forvaerrede-kritisk-situation,Business,806,evening,50.864575001817784,1,0,0,75.66666666666667
"Den græske ferieø Rhodos har i årtier tiltrukket turister, som vil dyppe fødderne i det krystalblå vand og vandre rundt i naturskønne omgivelser. Den seneste tids skovbrande har dog efterladt den sydlige del af øen tør og vissen. Og det vil den være længe. - I de næste mange år, vil man kunne se arrene fra skovbrandene, forklarer Jens Hesselbjerg, der er professor i klimafysik ved Københavns Universitet. - Det betyder, at man vil se store sorte områder. Ifølge Jens Hesselbjerg vil der går mange år, før man overhovedet kan gøre sig forhåbninger om at se planterne kommer tilbage. - Lidt afhængigt af hvilken slags vejr vi vil få de kommende år, så vil man kunne etablere sig langsomt med nye planter, siger han. - Men risikoen er, at vi ser landskaber med døde træer og døde buske dominere på det sydlige Rhodos. I landsbyen Lardos, der ligger nær den udbrændte by Kiotari, er naturen, som området er kendt for, svitset. - Når turisterne vender tilbage til Rhodos, vil den være i sort-hvid. Ingen farver. Det er det værste, som kunne ske, siger en lokal, som DR Nyheder har talt med. - Naturen er det, der for øen så smuk. Det er det, som får folk til at besøge Rhodos. Hvis du ikke har naturen, er det bare huse, siger en anden lokal i Lardos. Naturbrandene er skidt nyt for mere end blot turismeindustrien. De ødelæggende brande kan nemlig være de første spæde skridt til ørkendannelse, lyder det fra Hesselbjerg. Indbyggerne i Lardos håber på, at det kan lykkes at gå genetableret naturen, som er brændt ned. Du kan høre en af de lokale i videoen herunder: Skovbrandene har efterladt den sydlige del af Rhodos gold, og derfor skal der i sagens natur plantes nye træer, før der igen kan blive grønt, siger Jens Hesselbjerg og påpeger, at der dog er flere udfordringer ved det. Generelt er det græske klima temmelig tørt, og vegetationen, som refererer til planter, der vokser vildt et bestemt sted, er sparsom, forklarer Jens Hesselbjerg. Samtidig er det også blevet varmere, og der er også mindre vand, end da områderne blev etableret for århundreder siden. Derfor får nye, små sårbare skud sværere ved at vokse sig store i de afbrændte områder, da betingelserne har ændret sig. - Mangel på vand er dårligt nyt, når man skal etablere sig, og ekstra varme er fuldstændig det samme, siger Jens Hesselbjerg. - Det klima, der nu er ved at etablere sig, både i Sydeuropa, men i særdeleshed verden rundt, udfordrer den naturlige vegetation. Her kan du høre Jens Hesselbjerg forklarer om processen. Høje temperaturer og hedebølger er ikke unormale om sommeren i Grækenland. Men det, vi oplever i øjeblikket, skyldes ifølge flere eksperter menneskeskabte klimaforandringer. - Der er ingen tvivl om, at den hedebølge, vi ser i Sydeuropa og i USA er menneskeskabt, siger Adrian Lema, der er chef for Nationalt Center for Klimaforskning hos DMI. - Uden menneskenes udslip af drivhusgasser og CO2 ville vi ikke have set hedebølgen. Samme konklusion er en række forskere nået frem til i en spritny undersøgelse. De konkluderer blandt andet, at menneskeskabte klimaforandringer har gjort den europæiske hedebølge 2,5 grader varmere, end den ellers ville have været. Selvom kampen for planterne på Rhodos bliver hård, så understreger professoren i klimafysik, at det ikke er umuligt at genetablere vegetationen i de afbrændte områder. - Det kræver meget mere overvågning og måske støtte i form at kunstig vanding, siger Jens Hesselbjerg. Han fastslår, at mængden af nedbør, som er til rådighed for planterne, i Middelhavsområdet generelt er blevet mindsket de sidste mange årtier. Det er ikke nyt, at Danmark og verden rammes af ekstreme og sjældne vejrforhold. Det er altid sket. Men vi kan se frem til, at det sker oftere – videnskabelige rapporter fra FN’s klimapanel har slået fast, at det bliver vildere på grund af menneskeskabte klimaforandringer, der varmer kloden op. Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud. Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Instituttet, Copernicus, FN - Mulighederne for vegetation at etablere sig, hvis det skal starte for bunden af, er meget ringe, siger han. Så hvad kan vi gøre? - Det vigtigste budskab er, at vi skal have sat en stoppe for den fortsatte udvikling af, at der bliver endnu mere kritisk vejrforhold, svarer Jens Hesselbjerg. - Det handler i bund og grund om, at den grønne omstilling skal op i gear.",Naturbrandene er de første skridt til ørkendannelse på Rhodos,Ida Meesenburg,2023-07-28 21:10:00+00:00,https://www.dr.dk/nyheder/viden/klima/naturbrandene-er-de-foerste-skridt-til-oerkendannelse-paa-rhodos,Politik,806,evening,40.938451429197244,0,1,0,31.22222222222222
"Menneskemylderet bevægede sig tilsyneladende kun én vej fredag aften på Smukfest – mod Stjernescenen. Folkevandringen slangede sig først med raske skridt forbi Tina Dickows koncert på Bøgescenerne, hvor der var masser af plads. Dernæst fortsatte den ad hovedvejene ned mod ham, som de fleste tydeligvis ville se: Tobias Rahim. Jo tættere du kom på området ved scenen, jo tættere stod folk. - Det giver ingen mening! Hvorfor spiller han ikke på Bøgescenerne, lød det vrissent fra en hæs mand, der måtte nøjes med en plads inde under bøgetræerne med sparsomt udsyn. Der var da også ""historisk mange"", der ville se hitmageren Rahim fredag aften – det konstaterede scenevært Simon Jul lige inden koncerten. Cirka samtidig sendte Smukfest en melding gennem deres app om, at 30.000 havde fundet vej til Stjernescenen, der er festivalens næststørste scene. Alligevel var den for lille til 'Stor mand'-stjernen. Flere gange i starten af koncerten måtte Smukfest derfor lukke for adgangen til pladsen. Dét budskab annoncerede festivalen på deres ophængte skærme i området. Det enorme menneskehav blev også bemærket af hovedpersonen selv, der iført blå vest og hvide bukser bevægede sig afslappet rundt på scenen: - Der er godt nok mange mennesker her i dag. Tak for, at I er kommet, mand, udbrød Tobias Rahim efter at have leveret de første sange. Ikke at han er uvant med den slags. Da han i år spillede på Roskilde Festivals teltscene Arena, var der lige så mange uden for teltdugen som inde under den, mens Tall Ships Races i Aalborg torsdag kunne melde om ny publikumsrekord til en koncert på grund af popkometen. Og under årets Jelling Festival i maj blev det kritiseret, at Rahim spillede på en af de helt små scener foran alt for mange mennesker. De to Rahim-fans, veninderne Emilie Agerskov og Anna Holbech, havde været smarte. De var dukket op en time før koncertstart på Smukfest og sikrede sig derfor en plads oppe foran. - Dér kunne man godt smyge sig ind, så da vi senere kiggede bagud, tænkte vi bare: ""Hvad fa'n sker der?"". Lige pludselig gik det bare hurtigt, og så var der mennesker helt op til barerne oppe bagved, siger Emilie Agerskov. Men hvad er det egentlig, der er så særligt ved Tobias Rahim? - Jeg føler, at det er lidt ubeskriveligt, for han kan bare noget, som ikke ret mange andre kan, siger Anna Holbech og suppleres af veninden Emilie Agerskov. - Jeg tror, det er det dér nærvær, han har. Man føler, han taler direkte til én. Vi stod lige og snakkede om, at vi næsten var mere starstruck over Rahim end Justin Bieber, for Bieber er så uopnåelig, mens Rahim bare virker pisse jordnær. Helt oppe foran scenen var der stribevis af piger, der havde skrevet ""TR"" og tegnet hjerter i ansigtet. De leverede i øvrigt skrig, der var et boyband værdigt, da Tobias Rahim på et tidspunkt gik ned for at komme helt tæt på sit publikum. Men det var langt fra kun hardcore Tobias Rahim-fans, der var dukket op til koncerten. Brødrene Mikkel og Martin Kristoffersen var mest af alt bare frisk på en fest – og den fik de. - Han har jo lidt været soundtracket til sommeren, så man vil ikke gå glip af at opleve ham sammen med en masse andre. Nu har der jo ikke været festival i flere år, lød det fra Mikkel Kristoffersen efter koncerten. De havde møvet sig ganske godt frem i mængden og endte med at stå midt på pladsen. Men de mange mennesker var nu ikke noget, der overraskede brødrene. - Selvfølgelig var det lidt presset i forhold til menneskemængden, og der var allerede inden en del snak om, om han kunne bære Bøgescenerne – og det er der nok mange, der vil sige ""ja"" til nu. Så vi vidste godt, at det ville blive lidt trængt hernede, sagde Martin Kristoffersen. Cirka samme afstand fra scenen – bare ovre til venstre – hyggede ægteparret Jette og Robert La Cour sig med deres første Tobias Rahim-koncert. - Vi kender ikke så meget til ham, men vi hørte, at han var fantastisk på Roskilde Festival, så når han nu skulle spille her, ville vi gerne se, hvordan han løftede det – og det gjorde han fantastisk, sagde Robert La Cour. Selvom de var omringet af glade festivalgæster, der skrålede med på Rahims hits som 'Mucki Bar' og 'Når mænd græder', så var det ifølge parret på ingen måde kaotisk. Fredag aften beskrev Ekstra Bladet ellers netop menneskehavet som kaotisk op til koncerten. - Normalt kan jeg ikke lide at stå så tæt inde midt i en mængde, men vi satte os på en bænk, og så kom der pludselig en masse. Men det var faktisk stille og roligt – altså det var okay at stå her. Folk er jo simpelthen så glade på Smukfest, fortæller Jette La Cour.","Han skabte kaos på Roskilde, og i aftes måtte Smukfest flere gange lukke for adgangen til dansk stjernes koncert",Marie Ravn Nielsen,2022-08-06 06:45:00+00:00,https://www.dr.dk/nyheder/kultur/han-skabte-kaos-paa-roskilde-og-i-aftes-maatte-smukfest-flere-gange-lukke-adgangen,Underholdning,809,morning,36.6827295511506,1,1,0,45.315789473684205
"'#Kollektivopsigelse - Vi siger fra!' Det er navnet på den Facebookgruppe, hvor en landets sygeplejersker opfordres til kollektivt at sige op. Gruppens administrator Luca Pristed har i dag sat handling bag ordene. - Jeg har valgt at sige op, fordi jeg ikke længere kan arbejde i et sundhedsvæsen, hvor vi er blevet forsømt og blevet sparet på helt indtil benet, siger Luca Pristed, der er talsperson for styregruppen for den nationale arbejdsnedlæggelse og sygeplejerske på Rigshospitalet – i hvert fald lidt endnu. Når hans måneds opsigelse er gået, venter arbejdsløsheden. Men han er allerede begyndt at søge sygepleje-jobs i den private sektor. - Jeg er allerede i gang med at finde et andet arbejde. Og jeg kommer ikke tilbage til det offentlige, før forholdene er bedre, understreger Luca Pristed. I morges afleverede han så sin opsigelse, efter flere måneder hvor han sammen med andre sygeplejersker har udtrykt sin utilfredshed med arbejds- og lønforhold gennem ulovlige strejker, uden det har ført til nogen ændringer i forholdene. Men hvis den kollektive opsigelse rent faktisk føres ud i livet, så kan det være ulovligt. Det ses nemlig som en overenskomststridig aktion og føre til en dom i arbejdsretten. I sidste ende kan der lande en regning hos den enkelte medarbejder. Du er som sygeplejerske i udgangspunktet berettiget til at opsige din stilling. Det kan dog blive betragtet, som en systematisk og overenskomststridig aktion, hvis man er flere sygeplejersker, der opsiger sin stilling samtidig eller inden for den samme periode og med det samme formål. Det vil I givet fald kunne betyde, at man kan idømme en sygeplejerske at trække sin opsigelse tilbage, og til at betale en bod. Kilde: Dansk Sygeplejeråd Luca Pristed er meget opmærksom på risikoen for, at sygeplejerskerne kan dømmes til at trække sin opsigelse tilbage og pålægges bod. - Det er spændende, hvad der sker, siger han. - Det vil være paradoksalt at tvinge offentlige sundhedsmedarbejdere til at blive i noget, der er usundt for dem. Han nævner samtidigt, at der var en lignende sag i 1995 på Aarhus Universitetshospital. Dengang valgte 232 sygeplejersker at sige op. Arbejdsgiverne valgte at køre en sag mod dem, hvor de blev pålagt at trække opsigelsen tilbage ellers ville de blive pålagt bod. Alle på nær seks sygeplejersker valgte at trække sin opsigelse tilbage. De blev formentlig aldrig pålagt bod, da der var så få tilbage. Dansk Sygeplejeråd kan i hvert fald ikke dokumentere det. Arbejdsgiverne i dag er primært regionerne. Den fælles organisation for dem - Danske Regioner - har tænkt sig at følge samme spor, hvis opsigelserne gennemføres. - Vi betragter kollektive opsigelser som et kampskridt, som vi ikke på forhånd kan vurdere omfanget af, men vi vil naturligvis være opmærksomme på det i forbindelse med opsigelser, der falder i november måned, skriver Danske Regioner i en mail til DR Nyheder. Rigshospitalet ønsker ikke at udtale sig om Lucas opsigelse, da det er en personalesag. Vi har kontakt til alle fem regioner, men ingen har endnu et overblik over november måneds opsigelser og kan derfor ikke udtale sig om det endnu. I Dansk Sygeplejeråd forstår man sygeplejerskernes frustration, men tager afstand fra kollektive opsigelser, da den kan være i strid med de arbejdsretlige regler. Der er altså endnu intet officielt tal på, hvor mange sygeplejersker der har sagt op eller forventes at gøre det. Luca Pristed er den eneste, DR Nyheder har kontakt med, som gennemfører sin opsigelse. Det har ikke været muligt for DR Nyheder at finde andre, der følger hans eksempel. Luca Pristed siger selv, han regner med at ""nogle tusinde"" følger ham, i DR2's program Deadline. - Vi er simpelthen blevet trukket så langt nu, at sygeplejersker og andet sundhedsfagligt personale siger fra i hobetal. Men at manøvren kan vise sig at være ulovlig var altså ikke nok til at holde Luca Pristed fra at sige op. Og det er ikke første gang han tyr til lovstridige træk i sin kamp for bedre løn- og arbejdsforhold. Så sent som i går afholdt han og over 100 andre sygeplejersker på Rigshospitalet endnu en ulovlig strejke. Det samme gjorde hundredevis af sygeplejersker andre steder i landet. Den ulovlige strejke varede en time fra klokken 7:45 mandag morgen. Men det er langt fra første gang sygeplejersker samles til strejke, selvom konflikten officielt blev afsluttet med regeringsindgreb i slutningen af august. Regeringens indgreb var brænde på bålet for mange sygeplejersker, der nu ikke ser anden udvej, end at lægge sin opsigelse og forlade det offentlige sygeplejefag. - Efter Mette Frederiksens tale gik jeg ud og opfordrede folk til kollektiv opsigelse og lavede en begivenhed om det. Det er nået ud til mange, men vi kan ikke sige decideret, hvor mange der deltager, siger han. Rettelse: Af rubrikken fremgik det tidligere: ""Danske Regioner advarer: Opsigelse fra protestsygeplejerske er et kampskridt"". 'Advarer' er fjernet, da Danske Regioner ikke kan advare. Det skal i stedet afgøres i arbejdsretten.",Danske Regioner: Opsigelse fra protestsygeplejerske er et kampskridt,Sara Rud,2021-11-30 09:47:00+00:00,https://www.dr.dk/nyheder/penge/danske-regioner-opsigelse-fra-protestsygeplejerske-er-et-kampskridt,Business,813,day,42.59349808378486,0,1,0,58.0
"Tirsdag morgen kunne DR Sporten fortælle, at to af landets største boksetalenter har følt sig klemt i boksesystemet. Tvillingebrødrene Nikolai og Sebastian Terteryan har følt sig afpresset af et nu tidligere højtstående medlem og landstræner i Danmarks Bokse-Union, Michael Ørholst. Sidstnævnte har med sin samarbejdspartner Lars Kolstrup Kristensen forsøgt at få brødrene til at skrive under på en hemmelig, uopsigelig og professionel femårig kontrakt med deres nystartede virksomhed Danish Boxing Promotion. Skrev de ikke under, kunne det ifølge boksebrødrene få konsekvenser for deres OL-drømme på grund af Michael Ørholsts forbindelse til Dabu. Dabu meddelte tirsdag, at unionen først ville komme med en udmelding om sagen onsdag, og den er nu landet. I et opslag på Facebook skriver Dabus bestyrelse, at forbundet på det kraftigste tager afstand fra Michael Ørholsts og Lars Kolstrup Kristensens ageren. - Det er selvfølgelig helt og aldeles indiskutabelt, at enhver ageren som beskrevet i artikler og kommunikeret i pressen er voldsomt grænseoverskridende og uetiske, skriver Dabu. I et interview med DR Sporten fortæller Dabu-formand, Lars Brovil, at førsteprioriteten er brødrenes ve og vel. - Mine og bestyrelsens tanker går mest på tvillingerne og deres situation. Det er det, der fylder mest for os lige nu, siger Lars Brovil. - Vi må erkende, at de her ting, vi har i Dabu - en talsperson for atleter, man kan henvende sig til, link til whistleblowerordningen og etisk komité -, det har ikke været tydeligt nok for vores boksere. De skulle ikke have stået i denne situation, men henvendt sig. Vi må gøre det bedre på det punkt, siger Dabu-formanden. Se indslaget med brødrene Terteryan i videoen herunder. Bokseunionen forklarer, at bestyrelsen er dybt berørte over det pres, som boksebrødrene har været under på grund af Michael Ørholsts konflikt mellem hans økonomiske interesser i Danish Boxing Promotion og hans indflydelse og forbindelse til Dabu. - Vi er utroligt kede af at erfare, at denne tillid må anses som værende beviseligt brudt og misbrugt, skriver Dabu i Facebook-opslaget. Dabus bestyrelse kunne have bragt sagen op for unionens egen interne appelinstans, men har i stedet besluttet at gå et niveau op og fremstille sagen direkte for den uafhængige etiske komité i Danmarks Idrætsforbund (DIF). Når sagen er fuldt belyst, vil forbundet, skulle der være belæg for det, søge juridisk bistand for at stille de involverede, tidligere ansatte til ansvar for misbrug af stilling og insiderviden. - Vi har vores egen mulighed for at sanktionere vores egne enkeltpersoner. Det har vi gjort. Men netop fordi der er en tredjepart, tvillingerne, i det her, så vil vi gerne have det bragt videre til etisk komité, så de kan tolke på denne eventuelle dobbeltrolle for begge personer, som tidligere har været ansatte i Dabu, siger Lars Brovil. - Vi har haft en god dialog omkring det her og har rakt ud efter hjælp fra DIF’s juridiske afdeling omkring det her. Vi har ikke stået med sådan en sag før. Det har i tidligere artikler fremgået, at Michael Ørholst på papiret stoppede som landstræner i Dabu den 31. august 2022, men ifølge DR Sportens oplysninger har Michael Ørholst fortsat haft indflydelse i forbundet. Det viser lydmateriale, interne mails og nyhedsbreve fra Dabu. Efter DR Sporten gik ind i sagen, og Dabu derfor fik kendskab til forløbet og promotorselskabet i forrige uge, fik Michael Ørholst sin supporterende rolle til både Dabus elitesektion og bestyrelse frataget med øjeblikkelig virkning, skriver Dabu. Også Lars Kolstrup Kristensen er blevet meddelt, at bokseforbundet ikke længere ønsker at gøre brug af ham som dommer og kampleder. Det sker ud fra argumentet om en ""uheldig dobbeltrolle"" med tanke på Lars Kolstrup Kristensens medejerskab af Danish Boxing Promotion og hans indflydelse på sportslige afgørelser i amatørkampe som boksedommer og -kampleder. Begge er nu udelukket fra Dabu og kan derfor heller ikke varetage formandsroller eller trænerroller i klubber, der hører under bokseunionen, forklarer Lars Brovil. I lydmateriale, som DR Sporten er i besiddelse af, fortæller Michael Ørholst til boksebrødrenes manager, at han i sin supporterende rolle ville have indflydelse på brødrenes landsholdskarriere og dermed OL-chancer, men det afviser Dabu er tilfældet. Michael Ørholst har ifølge forbundet ikke haft beslutningskompetence, mens presset for at underskrive en hemmelig kontrakt med Danish Boxing Promotion har stået på. Det samme gælder Lars Kristensen, skriver Dabu. Fra Dabus bestyrelse lyder det dog: - Det skal også hér pointeres, at det er helt ligegyldigt om dette (den voldsomt grænseoverskridende og uetiske ageren, red.) er sket under ansættelse eller efter, skriver Dabu i opslaget onsdag. I onsdagens episode af Tyvstart fortæller Nikolai og Sebastian Terteryan om deres oplevelse af Michael Ørholsts dobbeltrolle. Hør den i appen DR Lyd. Alle hverdage får du én stærk historie fra sportens fascinerende verden. De største stjerner, vildeste overraskelser og alt om de store danske bedrifter. Få et forspring på dagen, når Tyvstart lander i appen DR Lyd mandag til fredag klokken 05.00. Du finder de seneste af Tyvstart afsnit lige her.",'Voldsomt grænseoverskridende og uetisk': Sag om danske boksebrødre skal nu undersøges,Frederik Mahler Bank,2023-02-01 17:29:00+00:00,https://www.dr.dk/sporten/boksning/voldsomt-graenseoverskridende-og-uetisk-bestyrelse-vil-have-afpresning-af,Samfund,816,evening,50.93850423605025,1,0,0,47.36363636363637
"Med 152 dage tilbage af året har vi - 7,8 milliarder mennesker - på Jorden i dag opbrugt hele årets andel af naturens ressourcer. Og det betyder, at vi fra i dag af forbruger ud over det, som Jorden naturligt kan nå at genskabe på et år. - Hele verden og dens natur genererer en masse ressourcer hvert eneste år. Der vokser for eksempel nye træer og kommer nye fisk, så naturen er ligesom en bank, forklarer generalsekretær i Verdensnaturfonden i Danmark, Bo Øksnebjerg. - Vi bruger af kontoen i banken, men nu har vi altså brugt flere penge, end vi kan nå at spare op på et helt år. Problemet er bare, at vi gerne skulle have naturressourcer til hele året. Opgørelsen over forbruget af verdens ressourcer kommer fra tænketanken Global Footprint Network, som har lavet udregningerne siden 1971. Dagen kaldes også for 'Earth Overshoot Day'. - Den tragiske historie om 'Earth Overshoot Day' er, at vi har hørt om det siden 70’erne. Men det bliver bare værre og værre, og vi bliver nødt til at gøre noget ved det nu, siger Bo Øksnebjerg. Og den gode nyhed er, at også almindelige mennesker - ifølge generalsekretæren - faktisk kan gøre noget, for at verden når længere ind i året, før ressourcerne er sluppet op. Et relativt simpelt tiltag for den enkelte, men som ville kræve et stort arbejde på verdensplan, er at halvere hver enkelt persons mængde af madspild. Hvis det kunne lade sig gøre, ville det i sig selv rykke datoen for 'Earth Overshoot Day' med hele 13 dage, fortæller Bo Øksnebjerg. Og kunne vi halvere forbruget af tøj, ville det give os yderligere fem dage. - Som almindelig forbruger kan man faktisk gøre en masse gode ting. Et godt eksempel er, at man kan lade være med at købe mere tøj, end man har brug for. - Det er også godt at købe ting, som man kan reparere eller genbruge i stedet for at købe noget, som man er nødt til at smide ud, når det ikke længere fungerer. Det er den private tænketank Global Footprint Network, der hvert år udregner datoen for 'Earth Overshoot Day'. Datoen for 'Earth Overshoot Day' markerer, hvornår menneskenes forbrug af naturens ressourcer overstiger, hvad Jorden kan nå at genskabe samme år. Regnestykket er utroligt kompliceret. Det meste af dataene kommer fra FN's opgørelse over Jordens ressourcer og forbrug. Tallene kan være forsinket, fordi det er svært at indhente data for verdens biokapacitet i forhold til skovområder, vandressourcer, fiskeri og lignende. Derfor er regnestykket for Earth Overshoot Day hvert år et estimat fra Global Footprint Network. Kilde: Global Footprint Network Det er særligt lande i Vesten, som Danmark, der er de store syndere. Allerede den 28. marts i år havde vi her i Danmark brugt vores del af Jordens ressourcer for 2023. Danmark lå faktisk i toppen af listen over forbrugere – helt præcist på en 15. plads. - Det er en kæmpe krise. Hvordan vi udnytter vores naturlige ressourcer og klima er formentligt det største problem, vi har på planeten lige nu, siger Bo Øksnebjerg. I Verdensnaturfonden bruges 'Earth Overshoot Day' til at sende en opfordring til almindelige mennesker, men særligt også til politikere og virksomheder. - Sådan som det er nu, er det ikke realistisk, at vi får indhentet det, vi skal. Men hvis man fører de planer ud i livet, som politikerne har vedtaget, og bruger den viden, vi har, så vil vi uden problemer kunne nå det. - Det er det sørgelige ved det her: Vi ved faktisk godt, hvad der skal til. Det er ikke en uoverstigelig opgave, men det vil kræve, at vi lægger vores forbrug om, bruger mindre, genbruger og anvender naturens ressourcer klogt, siger Bo Øksnebjerg. Lige nu er forbruget af naturens ressourcer så stort, at det ville kræve 1,7 jordkloder at levere den mængde, der skulle til for at møde efterspørgslen, lyder det fra Global Footprint Network. Bruger man samme data, som er blevet brugt til at udregne 'Earth Overshoot Day' i 2023, viser tallene, at skæringsdatoen først blev ramt den 25. december tilbage i 1971. Herunder kan du se, hvor langt inde i året, vi har ramt 'Earth Overshoot Day' siden 1971: De seneste år er der dog en anelse positivt at spore i tallene. Det ser nemlig ud som om, at overforbruget er fladet ud, fortæller Bo Øksnebjerg. - Men problemet er stadig, at vi gerne skulle have naturressourcer nok til hele året. Så vi skal i gang med at finde ud af, hvordan vi kan komme tilbage, så vi kommer tættere på december måned, før ressourcerne for året slipper op. - Vi er jo først i mål, når vi som mennesker er i balance med vores planet. Selvom det i høj grad ville gavne klimaet, bruger vi færre penge på at få repareret vores mobil og andre ting. Det kan du læse meget mere om her.","Med 152 dage tilbage har vi brugt alle Jordens ressourcer for i år: 'Det største problem, vi har lige nu'",Rasmus Jungersen,2023-08-02 16:10:00+00:00,https://www.dr.dk/nyheder/viden/klima/med-152-dage-tilbage-har-vi-brugt-alle-jordens-ressourcer-i-aar-det-stoerste,Politik,816,evening,40.24913733609386,1,0,0,45.0
"Et nyt dekret underskrevet af præsident Vladimir Putin har skabt usikkerhed, om der nogensinde bliver et salg af Carlsbergs russiske bryggeri Baltika Breweries. Ifølge dekretet tager den russiske stat midlertidig kontrol over Carlsbergs bryggerier i Rusland. En overdragelse, som Carlsberg selv kalder for ""uventet"", oplyser selskabet søndag i en pressemeddelelse. Carlsberg har nemlig ikke modtaget nogen officiel information fra de russiske myndigheder vedrørende præsidentdekretet, eller hvad det har af konsekvenser for salget af Baltika Breweries. - Det ser ud til, at den russiske stat eller en myndighed under den russiske stat er gået ind og har overtaget ledelsen i det russiske selskab, som Carlsberg ejer. Den har man gået ind og erstattet med nogle personer, som er styret af den russiske regering, siger Søren Friis Hansen, der er professor i selskabsret på CBS. Den danske bryggerigigant meddelte ellers i slutningen af juni, at de nu havde underskrevet en aftale om at sælge virksomhedens russiske forretning, hvor man blot manglede de sidste godkendelser fra myndighederne. Men det er netop her, hvor processen muligvis er gået galt, fortæller Mikkel Emil Jensen, der er senioranalytiker i Sydbank. - Det, der gør det bøvlet, er, at man har involveret sig med de russiske myndigheder. Nu står man så i en omvendt situation, hvor de (myndighederne, red.) faktisk har overtaget kontrollen. Nu står Carlsberg med et helt andet scenarie, hvor det potentielle salg kan gå i vasken, fortæller Mikkel Emil Jensen. For hvis salget ikke ender med at blive til noget, kan Carlsberg ende med at forlade Rusland uden en krone på lommen. - Man havde håbet på, at man igennem et salg kunne opnå en eller anden form for betaling. Men givet, at de russiske myndigheder har hevet ejerskabet ud af hænderne på Carlsberg, står man potentielt med et større tab, end man først havde forventet, siger Mikkel Emil Jensen. Søren Friis Hansen forventer heller ikke, at myndighederne vil gennemføre det salg, hvor Carlsberg ellers havde fundet en aftager til de russiske bryggerier. - Jeg tror, at det bliver meget svært at få penge ud af landet. Man må gå ud fra, at den salgsproces, der har været i gang, må være stoppet. Jeg tror, at Carlsberg skal være indstillet på, at man først kan få penge ud af Rusland den dag, krigen er slut og situationen er normaliseret, siger han. Det er dog ikke første gang, at en stat har overtaget virksomheder under en krig, fortæller professoren. - Vi har set lignende situationer under 2. Verdenskrig, hvor man for eksempel i Tyskland overtog de amerikanske Ford-fabrikker, der lå i Tyskland. De producerede til den tyske krigsmaskine og blev så leveret tilbage efter krigen. - Vi så også under den Kolde Krig, at DDR gik ind og overtog privatejede virksomheder, hvor de tidligere ejere af virksomhederne så fik de stumper, der nu var tilbage, da krigen sluttede, siger Søren Friis Hansen. Derfor står Carlsberg også med to scenarier, der kan ske, som situationen er nu, fortæller han. - Den ene er, at den russiske stat går ind og nationaliserer selskabet på et tidspunkt, hvor de overtager selskabet. I så fald ved vi ikke, om der er tale om nogen erstatning, men det gør der formentlig ikke. Nationalisering er statslig overtagelse af ejendomsretten til og kontrollen med kommercielle virksomheder eller hele brancher, som hidtil har været under privat ejerskab og kontrol. En nationaliseret virksomhed ledes normalt direkte af et ministerium eller indirekte af en offentlig selskabsdannelse. Nationaliseringer kan rettes mod en hvilken som helst erhvervsvirksomhed, men har mest været rettet mod transport og infrastruktur, banker og råstofudvinding. I det tidligere Sovjetunionen og andre planøkonomiske lande blev størstedelen af produktionslivet overtaget af staten. Nationalisering blev ofte anvendt synonymt med socialisering, selvom nationalisering i sig selv ikke indeholder en styrkelse af arbejderens stilling i produktionslivet. Kilde: Den Store Danske - Der er også den mulighed, at Carlsberg på et tidspunkt, når freden kommer – og det gør den på et eller andet tidspunkt – vil få kontrollen tilbage over det, der nu er tilbage til den tid. Det er så højst usikkert, hvad der er tilbage til den tid, siger Søren Friis Hansen. Om nationale myndigheder tidligere har overtaget virksomheder, som sælger øl, melder historiebøgerne dog ikke noget om. - Men det illustrerer den risiko, der er ved at drive virksomhed i et land med diktatur. Vi har jo hele tiden vidst, at Rusland ikke var et helt normalt land, siger Søren Friis Hansen fra CBS. Han tror, at der vil gå nogle år, før udenlandske investeringer vil flyde ind i Rusland igen. DR Nyheder har talt med Carlsberg, som ikke ønsker at stille op til interview. Selskabet henviser i stedet til deres pressemeddelelse, hvor det lyder, at koncernen nu vil vurdere de juridiske og operationelle konsekvenser af udviklingen. Det er heller ikke kun danske Carlsberg, der er nævnt i det nye dekret. Den russiske stat har også taget kontrol over den franske yoghurtproducent Danones russiske datterselskab.",Staten har overtaget Carlsbergs bryggerier i Rusland: 'Nu står man med et helt andet scenarie',Julie Würtz,2023-07-17 14:46:00+00:00,https://www.dr.dk/nyheder/penge/efter-russisk-overtagelse-af-carlsberg-bryggeri-det-illustrerer-risikoen-ved-drive,Business,820,day,46.6931216931217,0,1,0,48.333333333333336
"Mindst seks personer har mistet livet, efter en migrantbåd er kæntret på vej til Storbritannien fra Frankrig. Det oplyser de lokale franske søfartsmyndigheder ifølge Ritzau. Omkring 50 personer er blevet reddet takket være en redningsaktion tidligt i morges, mens op mod ti personer fortsat er savnet. Redningsfolk siger til BBC, at det er syvende gang i denne uge, at de har skullet redde folk ud af vandet. Aktionen blev iværksat, da dusinvis af migrantbåde ifølge nyhedsbureauet Reuters forsøgte at krydse Den Engelske Kanal på samme tid. Og flere forventes at gøre det samme i løbet af de kommende dage, efter rekordmange migranter tidligere på ugen tog ud på den farefulde færd over et af verdens mest trafikerede stræder. Dagens kæntringsulykke kommer i kølvandet på en yderst turbulent uge for den britiske regering, som har gjort et stop for migrantbåde til en af sine fem prioriteter. Denne uge var ellers udråbt til ""small boats week"" af den britiske regering, som havde sat sig for at annoncere en række iøjnefaldende tiltag for at gøre noget ved de tusinder af asylansøgere, der i øjeblikket er indlogeret på britiske hoteller, efter de har krydset Den Engelske Kanal i små både, påpeger The Guardian. Her var der stort fokus på den ombyggede pram 'Bibby Stockholm', som de britiske myndigheder har lejet for at placere i alt 500 mandlige asylansøgere. Men i går måtte man evakuere de 39 placerede asylansøgere fra det store fartøj, efter man opdagede den potentielt dødelige Legionella-bakterie i prammens vandforsyning. Derfor blev asylansøgerne sendt tilbage på hoteller, blot fem dage efter der blev givet grønt lys til at flytte dem til prammen. Historien er på forsiden af en række britiske aviser i dag - herunder Daily Mirror, som omtaler det som ""migrantkaos"": De britiske myndigheder og den konservative regering får nu heftig kritik for at have taget prammen i brug, inden dens vandprøver var kommet tilbage. Bland andet fra Louise Calvey, som er uafhængig flygtning- og asylspecialist, der ikke er imponeret over forløbet. - Jeg fatter ikke, at folk blev sendt ombord, før testresultaterne var klar. Det er ærligt talt utilgiveligt, lyder det fra specialisten. - Det viser, at man ser hele øvelsen med hotelskibet som et reklamestunt, siger hun. I løbet af ugen blev en stor milepæl nået, da de britiske myndigheder kunne fortælle, at man nu har registreret over 100.000 migranter, der har krydset Den Engelske Kanal, siden man startede optællingen i 2018. Og tallene viser en eksplosion i antallet af migranter, der drager ud på den farefulde færd. I 2018 registrerede man nemlig kun ankomsten af 299 migranter ombord på små både, mens tallet sidste år lød på 45.755, påpeger Sky News. I torsdags blev der ligeledes sat årsrekord, da over 750 migranter krydsede Kanalen på én enkelt dag. Den fremtrædende konservative kommentator Nigel Farage, der tidligere har været leder af partiet Ukip, kaldte dagen ""en totalt farceagtig dag"", da ankomsten af de mange både kom samtidig med, at en af grænsepatruljens skibe brød sammen, og en af dens 3,5 millioner kroner dyre droner styrtede i havet. De mange migrantankomster sker, selv om de franske myndigheder har skruet op for antallet af patruljer og afskrækkende foranstaltninger i området. Den forstærkede indsat er kommet, efter den britiske regering i foråret besluttede årligt at sende flere hundrede millioner euro til Frankrig for at understøtte indsatsen, skriver Ritzau. Sidste år brugte de britiske myndigheder ifølge The Guardian 16,5 milliarder kroner på hoteludgifter til asylansøgere. Regeringen har derfor forsøgt at skrue ned for udgifterne ved at tage blandt andet teltbyer og militærbaser i brug. Men tiltag som den nu evakuerede pram løser intet, lyder kritikken fra Louise Calvey, som siger, at prammen koster skatteyderne over 350.000 kroner om dagen. - Hvad vi har gang i, er at understøtte performativ grusomhed for at få nogle overskrifter, fordi De Konservative ikke vil tale om sundhedssystemet eller fattigdom, lyder det fra specialisten. - At krydse (Den Engelske Kanal red.) i en lille båd er skrækindjagende og utrolig farligt. Hvis du er villig til at gøre det, så kommer en pram ikke til at afskrække dig, siger hun. Tidligere på ugen kom der også kritik på de indre linjer fra Lee Anderson, som er næstformand i Det Konservative Parti. I et interview med Nigel Farage i mediet GB News erkendte han, at hans parti endnu ikke har håndteret migrantudfordringen. - Jeg kommer ikke til at sidde her og komme med undskyldninger. Det her er ude af kontrol. Vi har magten i øjeblikket, jeg er næstformand i Det Konservative Parti, vi er i regeringen, og vi har fejlet, hvad angår det her. Der er ikke nogen tvivl om det, lød det fra Anderson. Det britiske indenrigsministerium har dog forsvaret sin indvandringspolitik i løbet af ugen, hvor de har præsenteret flere nye tiltag. Herunder en hård linje over for advokater, der hjælper migranter med at ""udnytte"" systemet samt et nyt partnerskab med Tyrkiet om at bekæmpe menneskesmuglere, beretter Sky News.",Mindst seks migranter har mistet livet på vej til Storbritannien efter en uge med 'migrant-kaos',Sean Coogan,2023-08-12 19:12:00+00:00,https://www.dr.dk/nyheder/udland/mindst-seks-migranter-har-mistet-livet-paa-vej-til-storbritannien-efter-en-uge-med,Udland,821,evening,46.090163690918274,1,0,0,34.75
"Flere regioners og kommuners budget for busdriften er skredet. Meget. Trafikselskaber i forskellige dele af landet laver hvert år et skøn for, hvor meget busdriften kommer til at koste i en bestemt region eller kommune. De budgetter er nu blevet rettet til efter et kig på, hvad det reelt har kostet at køre busserne de første tre måneder af året. Og det viser sig, at trafikselskabet Movia, der lægger de sjællandske kommuners bus-budgetter, har regnet skævt for over 180 millioner kroner. - En lille del af det skyldes, at priserne stadig stiger. Hovedparten skyldes, at der ikke er så mange passagerer, som vi havde forventet, og derfor heller ikke så mange billetindtægter, siger Movias ressourcedirektør Eskil Thuesen. Men sjællænderne er ikke de eneste, der skal til at tænke kreativt for at få enderne til at mødes. Også på Bornholm er der budgetproblemer. Det har fået øens trafikselskab BAT til at indføre en række ruteomlægninger, og priserne på busture stiger fra den 1. september. Nordjyllands Trafikselskab forventes ligeledes at overskride budgetterne. Her er det også prisstigninger og manglende passagerindtægter, der giver et underskud på over 45 millioner kroner på bustrafik. Samme tendens ses hos Fynbus, der mangler næsten 10 millioner kroner i regnskabet i år. Midttrafik, der står for buskørslen i Midtjylland, ser derimod ind i et bedre budget for 2023 end forventet, oplyser de. Budgetterne og det dertilhørende underskud er behæftet med en vis usikkerhed, fordi priser på brændstof og antallet af passagerer stadig kan nå at ændre sig i løbet af de sidste måneder af 2023. Et eventuelt underskud skal først betales i januar 2025. De store ekstraregninger kan få markante konsekvenser for bustrafikken i hele landet. I Nordjylland har man blandt andet nedlagt servicebusserne i Brønderslev, og mellem Løgstør og Fjerritslev går der ikke længere bus i weekenden. I flere andre af landets kommuner skal man gennemgå budgettet efter sommerferien. I Næstved Kommune håber man på at kunne lappe det 10,2 millioner kroner store hul i vejen ved at tage fra andre områder, der har overskud. Men kommunen kan ikke love, at afgange eller hele busruter ikke bliver sløjfet. - Vi håber, vi kan dække regningen internt, men vi kan ikke endelig afgøre noget før budgetkontrol til september, siger Marianne Olsen (S), der er formand for Plan- og Teknikudvalget i Næstved kommune. Det samme gør sig gældende i Holbæk Kommune. - Vi vil gøre meget for at undgå at lukke ruter. Men det er klart, det er et meget presset område, og når budgetterne skrider i den her størrelsesorden, så er der ikke noget, der er udelukket, siger Kristian Timmermann (A), der er formand for udvalget for Plan, Bolig og Lokal Udvikling. Sjælland: 180 mio. kr. Nordjylland: 45 mio kr. Bornholm: cirka 2,7 mio. kr. Fyn: 9,9 mio. kr. Midtjylland: Midttrafik oplyser, der er udsigt til et bedre budget end forventet. Syddanmark: Sydtrafik oplyser, at man i indeværende år kommer til at bruge cirka 18 millioner kroner mindre end budgetteret. Alle tal er behæftet med en vis usikkerhed, fordi det er budgetter, og beløbet er sammenlagt for både lokale busruter og flextrafik. Kilde: Trafikselskaberne Movia, Nordjyllands Trafikselskab, Sydtrafik, BAT, Fynbus, Midttrafik. Også i Guldborgsund Kommune kan man risikere at skulle finde andre måder at komme fra A til B på, siger formand for Teknik-, Klima- og Miljøudvalget, Annemette Johnsen (SF). - Vi har i forvejen problemer med at få vores busdrift til at hænge økonomisk sammen. Det betyder, at der selvfølgelig er kommet et administrativt forslag om at skære i busruterne, hvilket vi jo er meget kede af. - Men økonomien taler sit tydelige sprog, siger hun. Kommuner og regioner har kæmpet med at beholde busruterne efter en coronakrise med faldende passagertal og dyrere brændstof. Det fik daværende transportminister Trine Bramsen til at give et ""ekstraordinært tilskud"" på 125 millioner kroner. Penge, der skulle bruges på at få passagerer tilbage i busserne, så de ikke kørte tomme rundt. Men de tider er forbi, mener formand for Landdistrikternes Fællesråd Steffen Damsgaard. - De busruter, hvor chaufføren både er den forreste og bagerste i bussen, er i mit perspektiv allerede nedlagt for lang tid siden. Det kan godt være, der ikke er mange i bussen, men for dem, er det jo stadigvæk vigtigt. De er afhængige af bussen. I maj nedsatte SVM-regeringen et ekspertudvalg under transportministeriet, der skal undersøge, hvordan den kollektive transport kan optimeres i hele landet. - Vi skal tænke anderledes og ryste posen for at få nye løsninger på de udfordringer, der er i den kollektive transport i dag. Især i de områder af landet, hvor der er langt mellem husene, sagde transportminister Thomas Danielsen (V) i en pressemeddelelse, da udvalget blev nedsat. Udvalget forventer at komme med sine anbefalinger ved udgangen af 2024. Rettelse: Tidligere fremgik det af faktaboksen i artiklen, at Syddanmark havde en ekstraregning på 18,1 millioner kroner, men der er retteligt tale om, at Sydtrafik kommer til at bruge cirka 18 millioner mindre end budgetteret i 2023.",Millionregning er landet i flere kommuner: Nu risikerer busruter at blive nedlagt,Birgitte Skovlund Asmussen,2023-08-07 05:24:00+00:00,https://www.dr.dk/nyheder/indland/millionregning-er-landet-i-flere-kommuner-nu-risikerer-busruter-blive-nedlagt,Samfund,824,morning,43.47483894633073,0,1,0,53.666666666666664
"I denne uge har et mindre egnsteater i Nordsjælland premiere på forestillingen 'En Fri Mand'. Fortællingen tager udgangspunkt i slavegjorte Hans Jonathan fra Sankt Croix, som kom til Danmark som dreng i 1792. Men det har ikke været ligetil at blive klar til premieren for teateret, som har haft store problemer med at caste ""rigtigt"" til stykket. For hvad stiller man som et lille egnsteater op med en forestilling, der foregår i Dansk Vestindien, når de fleste i amatørteatret er hvide, og når manuskriptforfatterne bag stykket har et krav om, at rollen som Hans Jonathan ikke må spilles af en hvid? Og hvem skal spille rollen som døv, når der kun er hørende i teatergruppen? De spørgsmål har givet forperson for Hammermøllens Teatergruppe Nina Rasmussen en del hovedpiner det seneste stykke tid. - Vi har en forestilling klar, men vejen dertil har været belagt med rigtig mange overvejelser, siger hun til Kulturen på P1 og forklarer, at teatertruppen ikke ville træde nogen unødigt over tæerne. Nina Rasmussen arbejder til dagligt som ergoterapeut, men bruger hvert år sin sommer på at fortælle lokale egnshistorie i skoven i Hellebæk i Nordsjælland som frivillig. Og der har ikke kun været udfordringer med at få castet skuespillere med den rette hudfarve. Det var om muligt en endnu større udfordring for Hammermøllens Teatergruppe at caste en døv til at spille den fremtrædende døve karakter i 'En Fri Mand'. Blandt andet fordi der ikke kunne være en tolk til rådighed særlig meget af tiden. Som døv kan man få betalt syv timers tolkning om året til frivillige og sociale arrangementer af det offentlige. Det lille teater har ikke økonomi til selv at betale for en tolk. Derfor forhørte Nina Rasmussen sig hos døvesamfundet og spurgte, om det mente, hun kunne få en hørende til at spille døv. Til det var svaret et rungende nej. Det er ""deaf-facing"", siger Cathrine Mejdal, som er programchef for kommunikationsafdelingen i Danske Døves Landsforbund (DDL). - Døve skal spille døve, for det er den rigtige repræsentation af døve og dansk tegnsprog, som er døves førstesprog. Der findes et udtryk, som hedder deaf-facing og svarer nogenlunde til blackfacing. - Jeg er selv døv og føler mig ugyldiggjort som tegnsprogstalende, når det sker, fordi det giver mig et indtryk af, at det er en bekvem løsning at få en hørende til at spille rollen som døv i stedet for at finde en døv skuespiller. De findes jo, siger hun. Hammermøllens Teatergruppe ender derfor med at skrive den døve karakter helt ud af stykket og erstatte den med en norsk karakter blandt andet efter at have talt med DDL. Er det ikke ærgerligt slet ikke at have en døv karakter med? - Jo! Helt sikkert. Men hellere ingen repræsentation end misrepræsentation. For misrepræsentation giver en forvrænget opfattelse af døve og tegnsprog, svarer Cathrine Mejdal og tilføjer: - Man ville ikke hyre en udenlandsk skuespiller til at spille en dansk karakter (og kræve, at vedkommende lærte sig flydende dansk). Hvorfor er det så i orden at gøre det med dansk tegnsprog? pointerer hun. Det rejser et større spørgsmål om, hvem der kan spille hvad. Kan en person uden en psykisk lidelse for eksempel spille en person med? Eller kan man kun spille det, man er i virkeligheden? - Det er klart et dilemma, som er værd at diskutere. At have et handicap er komplekst. Det er kultur- og erfaringsbaseret, og det er noget, de fleste mennesker uden ikke vil kunne sætte sig ind i på en autentisk vis – skuespiller eller ej, siger Cathrine Mejdal. Nina Rasmussen kan dog stadig være i tvivl om, om det var den rigtige beslutning at fjerne den døve karakter fra stykket. - Jeg kan være bekymret for, hvordan vi - især som et lille teater, hvor vi må spille med dem, der er - kan formidle noget som helst, hvis man kun kan spille rollen, når man ægte er det, siger Nina Rasmussen. Kvinden i front for teatergruppen medgiver, at det havde været mindre dilemmafyldt at sætte et andet stykke op. - Men det er ikke det, der skaber de gode og interessante samtaler, siger hun. Overvejelserne om, hvem der kan tillade sig at spille hvem, er langt fra forbeholdt Hammermøllens Teatergruppe. Det er en diskussion, der har været i kulturbranchen globalt set i et godt stykke tid. Tidligere på året lancerede en række tv- og filmskuespillere med minoritetsbaggrund eksempelvis foreningen' Et Større Billede', som opfordrede til at gøre filmbranchen mere divers. De danske instruktører, der er centrale i castingen af skuespillere, sagde dengang, at de oplevede øget fokus på diversitet, og at der er sket meget de seneste år. - Men vi er slet ikke færdige, sagde forperson i Danske Sceneinstruktører Lene Skytt. Der har også været talrige diskussioner om, hvorvidt skuespillere må spille transkønnede uden at være det i virkeligheden, og om en tynd person må spille en tyk. Hør Nina Rasmussen folde alle de dilemmafyldte beslutninger ud i Kulturen på P1.","Amatørteater stod i et dilemma, da det overvejede at få en hørende til at spille døv: 'Svarer nogenlunde til blackfacing'",Mathilde Bugge,2023-08-04 19:30:00+00:00,https://www.dr.dk/nyheder/kultur/amatoerteater-stod-i-et-dilemma-da-det-overvejede-faa-en-hoerende-til-spille-doev,Underholdning,825,evening,40.07430129516019,0,1,0,50.0
"Med kun ti dage til præsidentvalget i Ecuador har de otte præsidentkandidater haft travlt med at føre kampagne på tværs af det sydamerikanske land. Det samme gjorde sig gældende for den 59-årige Fernando Villavicencio, der onsdag aften var til et valgarrangement på en skole nord for hovedstaden Quito. Han nåede dog dårligt nok ud til sin bil efter arrangementet, inden han blev skudt og dræbt på åben gade. I en video, der florerer på sociale medier, kan man se, at præsidentkandidaten – der er omringet af sikkerhedsfolk og vælgere – netop får sat sig ind i bilen, da der bliver affyret adskillige skud. Fernando Villavicencio døde senere af sine skader. Villavicencio havde især ført sig frem som en præsidentkandiat, der ville gøre op med vold og bandekriminalitet i Ecuador. Og kort efter drabet tog banden Los Lobos – også kendt som 'ulvene' – skylden for likvideringen. Det gjorde de i en video, hvor sortklædte mænd med gevær står i et lille rum, mens én læser højt. I videoen advarer de en anden præsidentkandidat, Jan Topic, om, at han står næst for skud, hvis han ikke ""overholder sine løfter"". Videoen her er fra valgarrangementet inden Villavicencio blev skudt og dræbt. Her taler han om banderne og kriminaliteten i landet. DR’s Sydamerikakorrespondent, Kristian Almblad, fortæller, at drabet på præsidentkandidaten er et tydeligt tegn på den eskalerende bande- og narkokriminalitet, der er trængt ind i Ecuador i løbet af de seneste år. - Ecuador har i mange år været kendt som 'den fredelige lillebror', men nu er volden udefra trængt ind i landet, siger han. Hvor det før ville være uhørt, at en præsidentkandidat blev likvideret i Ecuador, ja så er det knap så overraskende lige nu. Ecuador er et forholdsvist lille land, der ligger klemt inde mellem to af verdens helt store kokainproducenter – Peru og Colombia. Kristian Almblad fortæller, at bande- og narkokrigen i årtier har foregået rundt om Ecuador, der på imponerende vis har formået at holde volden og kriminaliteten ude. Men de seneste år er volden taget til i det ellers fredelige land, der lige nu oplever en eskalering af vold og kriminalitet. Det ser man blandt andet i form af et stigende antal af fængselsoprør. Senest for to uger siden, da 90 fængselsvagter blev holdt mod deres vilje i fem forskellige fængsler i Ecuador. Mange af landets fængsler er overfyldte, og myndighederne har i årevis haft svært ved at holde medlemmer af rivaliserende bander adskilt. Banden Los Lobos, der har taget skylden for drabet, er den næststørste kriminelle gruppe i Ecuador, med over 8.000 medlemmer fordelt i landets fængsler. Gruppen har været involveret i flere blodige fængselsmassakrer, og alene i 2021 resulterede det i mere end 315 døde indsatte. - Banderne likviderer hinanden i fængslet, og der er krig i gaderne i Sydamerika. I Ecuador er det gået hårdest for sig de seneste år, fortæller korrespondenten. Og det var netop denne udvikling, som præsidentkandidaten, Fernando Villavicencio, ønskede at gøre op med. Fernando Villavicencio var en markant skikkelse i Ecuador, selvom han ikke lå til at vinde præsidentvalget, siger Kristian Almblad. Den 59-årige kandidat var tidligere journalist, der først kastede sig ind i politik det seneste år. Han var især kendt for at tale mod organiseret kriminalitet og korruption. - Der er et direkte link mellem bandekrigen og drabet på præsidentkandidaten. Drabet handler om Villavicencios udtalelser mod de kriminelle bander, siger Sydamerikakorrespondenten. Han fortæller, at banderne typisk ikke vil true deres position, og derfor vælger at likvidere personer, der er lidt for fremme i skoene, ligesom Villavicencio. I videoen, som Los Lobos har lagt op på nettet, siger de også direkte, at den 40-årige erhvervsmand og præsidentkandidat, Jan Topic, kan være deres næste offer. - Vi ønsker at gøre det klart for hele den ecuadorianske nation, at hver gang de korrupte politikere ikke overholder deres løfte, som vi etablerer, når de modtager vores penge - som er millioner af dollars til at finansiere deres kampagne - vil de blive fjernet. Vi, organisationen Los Lobos, påtager os skylden for begivenhederne denne aften, og det vil ske igen, når de korrupte ikke holder deres ord, siger personen i videoen. Landets præsident, Guillermo Lasso, har nu indført 60 dages undtagelsestilstand. På det sociale medie X, tidligere Twitter, skriver han, at forbrydelsen ikke vil gå ustraffet hen, og at loven ""vil ramme dem hårdt"". Nogle præsidentkandidater har efterfølgende trukket sig fra ræset, mens andre opfordrer regeringen til at gøre noget omgående. - Vi vil ikke bare have ord fra regeringen. Gør noget. Vi bliver dræbt, lød det fra kandidaten Otto Sonnenholzner på en pressekonference, skriver Reuters. Præsidenten har understreget, at præsidentvalget fortsat vil finde sted den 20. august. Kristian Almblad forklarer, at det ikke er unormalt, at volden eskalerer op til et præsidentvalg i Sydamerika, men at der her er tale om et helt ekstrem tilfælde, der viser, at volden er ude af kontrol. - Folk i Ecuador lever i frygt. De er bange for, hvad der skal ske op til valget, men også efter, siger han.",I årevis var landet kendt som 'den fredelige lillebror'. Nu er bande- og narkokrigen trængt ind,Selin Türker,2023-08-10 19:35:00+00:00,https://www.dr.dk/nyheder/udland/i-aarevis-var-landet-kendt-som-den-fredelige-lillebror-nu-er-bande-og-narkokrigen,Udland,834,evening,43.259185177387096,0,1,0,26.75
"Hvornår har du sidst set et pindsvin? Hvis du ikke kan genkalde situationen, er det ikke bare hukommelsen, den er gal med. Grunden er formentlig, at der ikke er så mange at se. I mange europæiske lande er pindsvinet truet, og i organisationen Verdensnaturfonden (WWF) frygter man, at billedet er det samme herhjemme. De ved det bare ikke, for i Danmark findes der ingen tal på den slags. Men det kan der komme, hvis vi alle yder en lille indsats i pindsvinenes tjeneste. Det er i hvert fald det, WWF håber, der vil ske i dag, når de i samarbejde med Sophie Lund Rasmussen, der er pindsvineforsker på Wildlife Conservation Research Unit på Oxford Universitet, afholder den første årlige pindsvineoptælling. Det går ud på, at vi alle sammen skal ud i vores have eller den park, der ligger tættest på vores hjem - eller bare ud i naturen - og kigge efter pindsvin. Derefter skal vi registrere, hvor mange vi så. Og hvis du så nul, eller hvis du fandt døde pindsvin, skal du også registrere det. På den måde kan WWF få overblik over Danmarks pindsvin. Hvis man spørger hos WWF, hvordan de tror, pindsvinene har det i Danmark, er svaret nedslående, fortæller Bo Øksnebjerg, generalsekretær i WWF. - Vi har på fornemmelsen, at pindsvinene er i problemer. I alle de lande, vi har rundt omkring os, går det rigtig skidt. I England er over halvdelen af pindsvinene forsvundet siden årtusindeskiftet. - Derfor har vi brug for at vide, hvordan pindsvinene har det i Danmark, så vi kan lave en redningsplan for dem, hvis det er nødvendigt, siger Bo Øksnebjerg. Også i Tyskland, Sverige, Holland og Østrig har man tal på pindsvinebestanden, og i alle landene er pindsvinebestanden i tilbagegang. Derfor er tesen, at det samme er tilfældet i Danmark. Som med mange andre ting, der sker i naturen, har vi mennesker selv været med til at skabe problemet. Ifølge Bo Øksnebjerg er synderne både robotplæneklipperen, hunden og bilen. Alle tre slår pindsvin ihjel. - Og så snupper vi også deres levesteder. I gamle dage var der masser af grene og blade i skovbunden, det er der ikke mere, nu er alt pænt og ryddet op. Så derfor har pindsvinene vanskelige vilkår, siger han. Selvom det kan virke som en lille - og måske ubetydelig - ting, om du går ud og kigger efter pindsvin eller ej, så er der faktisk brug for din hjælp. Dataindsamlingen er nemlig uundværlig for at skabe det nødvendige overblik over, om det går frem eller tilbage for bestanden. - Det er rigtig vigtigt, at alle deltager i det her, så vi kan få så præcist et billede som muligt af, hvor mange pindsvin der er, og hvor de er. Hvis der er for mange huller i kortet, risikerer vi, at det står værre til, end vi forestillede os, siger Bo Øksnebjerg. I videoen her fortæller Sophie Lund Rasmussen, som er en af verdens førende pindsvineforskere, om pindsvinets karakteristika: Det kan både være hyggeligt og en god familieaktivitet at gå på opdagelese efter pindsvin, og turen ud i naturen tjener også et større formål. Pindsvinet er nemlig ikke bare et nuttet dyr. Det har sin egen unikke rolle i naturens system, fortæller Bo Øksnebjerg og peger på en meget håndgribelig ting, som mange haveejere nok er pindsvinene taknemmelige for. - Pindsvinene er naturens skraldemænd, de spiser en masse af de ting ude i haverne og ude i naturen, som andre dyr ikke gør. Et godt eksempel er dræbersneglene. Hvis ikke vi havde pindsvinene, ville vi have rigtig mange dræbersnegle, siger han. Løfter man blikket og ser ud over kloden, giver det også mening at interessere sig for de små, piggede dyr. - Lige nu har vi en kæmpe krise i verden, hvor arterne forsvinder meget hurtigt, og hvor dyrebestanden går tilbage. Og man kan måske godt tænke: ""Behøver vi have en gazelle eller et pindsvin?"" Men de spiller alle sammen deres egen rolle i økosystemet, og på den måde holder de liv i alt det, som holder os mennesker i live, siger Bo Øksnebjerg. Inden du bliver helt deprimeret og tænker, at alt håb og pindsvineliv er ude, kommer her en god nyhed: Du kan selv tage affære og gøre en forskel. I videoen her fortæller Sophie Lund Rasmussen, som også kendt som Dr. Pindsvin, hvordan du kan gå på pindsvinejagt: Hvis du har en have, gælder det om at have noget vild natur derude, for det er et vigtigt leveområde for pindsvinene. Du giver dem faktisk en hjælpende hånd, hvis du skærer lidt ned på havearbejdet. - Det kan være en bunke sten, de kan gemme sig i, nogle grene og så lad græsset stå. Det hele behøver ikke være skåret ned til to centimeters højde. Så kan de gå rundt der uden at føle sig truet og finde små insekter, siger Bo Øksnebjerg. Det bedste tidspunkt at lede efter pindsvin, er lige inden mørkets frembrud. Når du har været ude, skal du registrere dine fund på www.danmarkspindsvin.dk.","Vi ved ikke, hvor mange, der er herhjemme, så i dag skal vi tælle pindsvin",Line Gjerlev,2023-08-12 08:11:00+00:00,https://www.dr.dk/nyheder/indland/vi-ved-ikke-hvor-mange-der-er-herhjemme-saa-i-dag-skal-vi-taelle-pindsvin,Samfund,835,morning,37.31719128329298,0,1,0,28.333333333333336
"Så skete det igen. Sygeplejersker i massevis nedlagde arbejdet i en time. Denne gang foran Herlev Hospital. Og det selvom Arbejdsretten i torsdags pålagde de medlemmer af Dansk Sygeplejeråd, som har deltaget i de overenskomststridige arbejdsnedlæggelser, at de skal genoptage arbejdet og holde dette normaliseret. Flankeret af murere, stilladsarbejdere og andre faggrupper og med ""Fællessag på tværs af fag"", ""Fuld støtte til sygeplejerskerne!!!"" og ""fight like a nurse"" på bannere, tog sygeplejerskerne plads foran indgangen til hospitalet. - Ligesom på de andre hospitaler er vi vrede, sure og frustrerede over et regeringsindgreb, som de facto har dræbt den danske model, og vi gør det i protest over et sundhedsvæsen, der er i knæ, fortæller Rasmus Christian Post, der er en af talspersonerne for arbejdsnedlæggelsen på Herlev Hospital. Der er jo kommet en ret klar besked fra Arbejdsretten i torsdags om, at I ikke må nedlægge arbejdet. Hvorfor gør I det alligevel? - Den klare besked var der jo i forvejen. Vi ved godt, at vi ikke må, og de har egentligt bare bekræftet, at vi ikke må. Men vi synes, at som sundhedsfaglige er vi nødt til at råbe op, når vi oplever nogle uretfærdigheder. Og nu er vi bare ekstra vrede og frustrerede efter regeringsindgrebet. Der har flere gange været trusler om, at sygeplejersker som deltager i de overenskomststridige arbejdsnedlæggelser risikerer bod. Og selvom spørgsmålet blev skudt til hjørne, da Arbejdsretten beordrede sygeplejerskerne tilbage på arbejde i torsdags, så hænger truslen stadigvæk i luften. Men nu er der ekstra støtte til dem, som vælger at nedlægge arbejdet. Over weekenden er der blevet samlet tusinder af kroner ind til at dække en bod. ""De enkelte sygeplejersker skal ikke straffes økonomisk for at tage kampen op og på vegne af mange sende et klart signal til Regeringen om, at denne har gjort regning uden vært,"" står der på indsamlingen, og det har fået mange til at sende penge. Flere steder i over hele landet har sygeplejersker valgt at nedlægge arbejdet i en time. Det drejer sig blandt andet om Rigshospitalet, Aalborg Universitetshospital, Aarhus Universitetshospital, de kommunalt ansatte i Aarhus og sygeplejersker i Roskilde og Horsens. Og nu også Herlev Hospital. Fra indsamlingen startede gik der blot otte timer før, der var samlet 30.000 kroner ind, fortæller sygeplejerske Thomas Sørensen. Og siden er pengene fortsat i en lind strøm ind til den alternative strejkekasse. - Jeg er svært overrasket til den positive side over, hvor godt det er gået med indsamlingen, fortæller Thomas Sørensen. Det er jo arbejdsnedlæggelser, som er overenskomststridige. Hvorfor samle ind til det? - Vi har ikke haft mulighed for at sige fra overfor det ""overgreb"", som regeringen har ydet mod landets sygeplejersker. Vi har sagt nej til det overenskomstforslag, der er stillet to gange, og nu har en stor del af de ansatte sygeplejersker i sundhedsvæsenet besluttet sig for, at de vil blive ved med at sige nej. Det synes jeg, man skal støtte op om, for det er trods alt vores allesammens vegne de taler på, fortæller Thomas Sørensen. Det er tredje uge, hvor der er overenskomststridige arbejdsnedlæggelser, og det er bestemt ikke noget, vi er vant til at se på det offentlige arbejdsmarked, siger arbejdsmarkedsforsker ved Aalborg Universitet Laust Høgedahl. - Vi kender overenskomststridige arbejdsnedlæggelser mere fra den private sektor. Der ser vi ved lokale lønforhandlinger, at nogle nedlægger arbejdet kortvarigt. - Vi skal tilbage til 90'erne, før vi har set det brugt i vid udstrækning i den offentlige sektor. Så det er et alvorligt tegn, når vi ser, at de overenskomststridige arbejdsnedlæggelser fortsætter. De mange arbejdsnedlæggelser på landets sygehuse fortsætter, efter at regeringen har stoppet sygeplejerskerne 10 uger lange strejke med et indgreb. Og arbejdsnedlæggelserne fortsætter, efter at Arbejdsretten har beordret sygeplejersker, der har nedlagt arbejdet, tilbage på job. - Nu er vi helt oppe på det øverste trin på konfliktstigen. Nu har Arbejdsretten endnu ikke taget stilling til, hvorvidt sygeplejerskerne skal have en bod, men det vil være det næste naturlige skridt at tage for arbejdsretten, fortæller Laust Høgedahl. Det, vi ser nu, er noget, som foregår udenfor det almindelige arbejdsretlige system, fortæller Laust Høgedahl. - Det er ikke normalt, at vi ser det i den offentlige sektor, fortæller han. Ifølge Laust Høgedahl kan sygeplejerskernes fagforening på ingen måde blive forbundet med arbejdsnedlæggelserne. - Hvis de gør det, så svigter de deres organisationsansvar, som de har skrevet under på, at de har i forhold til hovedaftalen, de har lavet med deres arbejdsgivermodpart. Hvis Dansk Sygeplejeråd bliver forbundet med overenskomststridige arbejdsnedlæggelser, så kan de også som organisation idømmes en meget heftig bod. Fra Dansk Sygeplejeråd, lyder der da også en klar opfordring til sygeplejerskerne til at genoptage og normalisere arbejdet. - De overenskomststridige arbejdsnedlæggelser, som er foregået over de seneste uger, og nu ser ud til at komme til at foregå i den kommende uge, er noget som vi klart må tage afstand fra. Vi er i dialog med både sygeplejersker og tillidsrepræsentanter ude på arbejdspladser for at normalisere arbejdet igen, lyder det fra Grete Christensen, formand i Dansk Sygeplejeråd.",Sygeplejersker trodser Arbejdsretten og nedlægger igen arbejdet - starter alternativ strejkekasse,Mikkel Jensen,2021-09-13 11:45:00+00:00,https://www.dr.dk/nyheder/penge/sygeplejersker-trodser-arbejdsretten-og-nedlaegger-igen-arbejdet-starter-alternativ,Business,835,day,43.11697060928361,1,0,0,90.0
"Når vores mobiltelefon, køleskab eller computer går i stykker, opstår det evige dilemma: Skal prøve at få det fikset eller bare købe noget nyt? Og det lader til, at vi stadig oftere vælger det sidste. Vores udgifter til reparation af elektronik, tøj og andre ting er faldet til det halve over de seneste 20 år. Det viser DR’s beregninger på baggrund af data fra Danmarks Statistik. Tallene dækker alt på nær reparation af bil og selve boligen. - Det skyldes især, at mange produkter er svære at skille ad, så de ikke kan repareres. Andre gange er prisen på at få noget repareret næsten lige så høj som at købe et nyt produkt, siger Michael Søgaard Jørgensen, der er lektor ved Aalborg Universitet og løbende undersøger reparationsvaner. Hans undersøgelser viser, at over halvdelen af alle mobiltelefoner aldrig bliver forsøgt repareret, når de går i stykker. Og når det kommer til køkkenudstyr, er det hele 87 procent, vi ikke forsøger at redde. Det betyder, ifølge Michael Søgaard Jørgensens beregninger, at vi i Danmark hvert år smider over en million mobiltelefoner og andre elektroniske produkter, der går i stykker, direkte på lossepladsen. Det er et stort problem for klimaet, forklarer eksperten. - Vi smider 100.000 ton elektronik ud om året. Hvis alt det blev repareret, kunne vi faktisk spare en halv million ton CO2 på det danske klimaregnskab, siger Michael Søgaard Jørgensen. Danmark er blandt de lande i verden, der har det højeste klimaaftryk. Det skyldes blandt andet vores høje forbrug af varer, som vi importerer fra udlandet. Varer som smartphones og tøj, der udleder meget CO2, når det bliver produceret og fragtet. Men en meget effektiv måde at nedbringe vores belastning af klimaet er, hvis vi i højere grad får repareret vores mobiltelefoner og andre produkter, når de går i stykker. I stedet for at købe nye ting, der fører til flere udledninger af klimaskadelige drivhusgasser, understreger eksperten. Hos organisationen Repaircafe Danmark ved de alt om, hvor svært det kan være at reparere ting, der går i stykker. Her ved et bord i Kildevæld Kulturhus i København er den pensionerede ingeniør Arne Skov i gang med at se, om han kan fikse en elkoger. Den er Kirsten Løcke kommet ind med. For elkogeren vil kun varme vandet op til 30 grader, fortæller hun. Se Jael Safir og hendes barnebarn Noam forsøge at få repareret favorit-bamsen, der er gået i stykker: - Jeg er vokset op - det kan man se på min hårfarve - i en tid, hvor vi ikke kunne drømme om at smide noget ud, før vi havde prøvet at reparere det, fortæller Arne Skov, der er formand for Repaircafe Danmark. Han er forbandet over, at producenterne ofte limer delene sammen og anvender specialskruer, så det er svært at skille produkterne ad og reparere dem. På fire år er der opstået 88 såkaldte repair-cafeer over hele Danmark. Ligesom der i hele Europa er en voksende bevægelse for at sætte fokus på reparation til gavn for klimaet. Ifølge formanden er der især tre grunde til, at vi reparerer stadig færre ting. - Det kan være ret dyrt at få noget repareret. Samtidig er det vanskeligt, og ofte også gjort vanskeligt at reparere af producenterne. Og så er det let og ofte også billigere at købe nyt, forklareren Arne Skov. Er det så ikke også fair nok, hvis folk synes, det er lettere at købe noget nyt og for bøvlet at få repareret ting? - Jeg ved ikke, om det er fair, men det er forståeligt. Det er derfor reparationer bør være det nemme og billige valg, siger han. Arne Skov efterlyser politisk handling for at sikre, at flere ting bliver repareret. Politikerne herhjemme og i EU burde opstille større krav til producenterne, så det bliver lettere at skille tingene ad og udskifte dele og reparere. Samtidig opfordrer Repaircafé Danmark partierne i Folketinget til at sætte penge af på finansloven, så folk kan få et tilskud til at få repareret elektronik og andre ting hos professionelle. Sådan et tilskud findes allerede i Østrig. Her er der stor succes med at få flere mobiltelefoner og andre produkter repareret, fordi staten betaler 50 procent af udgifterne. Ifølge eksperten Michael Søgaard Jørgensen er der flere politiske tiltag på vej i EU, der skal gøre noget ved problemet. - Der er en del initiativer i EU i gang i øjeblikket. Men det er lige nu mere hensigtserklæringer, end det er noget konkret, konstaterer han. Han understreger, at det ikke er nok at smide ting på genbrugspladsen. Selvom de forskellige metaldele fra vores elektronik bliver udskilt og i nogle tilfælde genanvendt, går langt det meste til spilde. Når man ser på klimaregnskabet i den proces, i forhold til klimabelastningen ved at købe nyt, er tabet for klimaet stort. - Det er for eksempel kun tre procent af klimabelastsningen fra et fladskærmstv, der bliver genanvendt, forklarer han. - Så det handler frem for alt om, at tingene skal holde så længe som muligt. Og det skal blive lettere og billigere at få det repareret.",Køb og smid væk-kultur skader klimaet: En million mobiler og andre ting havner hvert år i danske skraldespande fremfor at blive fikset,Klaus Buster Jensen,2023-08-02 07:11:00+00:00,https://www.dr.dk/nyheder/viden/klima/koeb-og-smid-vaek-kultur-skader-klimaet-en-million-mobiler-og-andre-ting-havner,Politik,837,morning,42.101910348977135,1,0,0,44.73913043478261
"I store dele af maj har solen skinnet, mens regnen stort set er udeblevet. Maj måned blev en af de tørreste og mest solrige i dansk vejrhistorie. Også foråret som helhed udmærkede sig med usædvanligt meget sol. De fleste dage i maj var det tørvejr, og i blot fire dage i løbet af hele måneden faldt der mere end en millimeter regn på landsplan, og i alt blev det ifølge DMI til blot 14 millimeter regn mod normalt 47,3 millimeter. 1959: 9 mm 1917: 10 mm 1919: 12 mm 1947: 13 mm 2008: 13 mm 2023: 14 mm 1980: 15 mm 1883: 16 mm 1978: 17 mm 1880: 18 mm Det gør maj måned i år til den, sjette tørreste siden målingerne begyndte i 1874, og det er, 15 år siden vi har haft en mere nedbørfattig maj, da der i 2008 faldt 13 millimeter regn. Det er desuden den næstmest nedbørfattige maj siden den rekordtørre maj måned i 1959, hvor der på landsplan blot faldt 9 millimeter. De 14 millimeter regn på landsplan i maj dækker over store regionale forskelle. Den mest nedbørrige kommune blev Tønder med 29,6 mm, og den mest nedbørrige af DMI's nedbørstationer blev Rangstrup sydvest for Vojens, hvor der i løbet af maj faldt 42,1 millimeter. I øvrigt faldt en stor del af nedbøren i Rangstrup den 6. maj, da der i netop Rangstrup blev registeret månedens eneste skybrud. Det står i skarp kontrast til Vordingborg Kommune, der er landets mest nedbørfattige i maj måned. Her faldt der blot 2,9 millimeter, og ved Neble på Møn blev der i løbet af hele måneden blot registreret 1,7 millimeter regn. Det stabile vejr betød også mange dage i maj med sol - stort set fra morgen til aften. 2018: 363,3 timer 2008: 347 timer 1947: 330 timer 1935: 338 timer 2023: 298 timer 1959: 296 timer 1921: 288 timer 1943: 283 timer 1992: 279 timer 1989: 277 timer I alt skinnede solen i løbet af maj måned i 297,8 timer - mod normalt 236,6 timer. Det svarer til, at solen på landsplan skinnede i hele 9 timer og 35 minutter hver dag i hele måneden. De mange solskinstimer gør maj måned til den femte mest solrige maj måned, siden registreringerne af solskinstimer begyndte i 1920. Det er desuden den maj med mest solskin siden den rekord solrige maj i 2018, hvor der blev registreret hele 363,3 timer med solskin. Solen tilsmilede dog ikke alle lige meget. På Bornholm skinnede den mest, og Solskinsøen levede i den grad op til sit navn og blev Danmarks mest solbeskinnede kommune i maj med 359,7 solskinstimer. Det står i skarp kontrast til det antal solskinstimer, man fik i det vestlige Jylland. I Ringkøbing-Skjern Kommune skinnede solen i blot 228,5 timer. Kun en usædvanligt våd marts måned forhindrede foråret som helhed i at blive tørt. I marts fik vi hele 78,8 millimeter, der således tegnede sig for hovedparten af forårets nedbør. I alt er der i de tre forårsmåneder faldet 136,6 millimeter, der gør foråret lidt mere vådt end normalt (132,2 millimeter). Til gengæld trak de to solrige måneder april og maj så meget op i forårets solregnskab, at foråret 2023 stryger direkte ind i top 10 over de mest solrige forår siden 1920. I alt blev det til 649 solskinstimer i løbet af foråret. Det er næsten 100 timer mere end i et normalt forår, hvor solen skinner i 555 timer. Det solrige forår er en fortsættelse af den trend, vi har set i de seneste 20 til 30 år, hvor vi generelt har fået flere solskinstimer. Sidste år bød foråret med hele 711,4 solskinstimer på en ny solrekord, og den rekord, der blev slået, var sat så sent som i 2020. Den solrige trend betyder, at det generelt er blevet mere solrigt i Danmark. I løbet af de seneste 30 år har vi årligt fået 174 flere solskinstimer i gennemsnit, og foråret er med 79 solskinstimer den årstid, hvor tilvæksten af solskinstimer har været størst. En af hovedårsagerne til det øgede antal solskinstimer skal sandsynligvis findes i renere og dermed mere klar luft. Det er ikke kun i Danmark, at vi har fået mere sol. Hele Europa har oplevet en markant ændring i antallet af solskinstimer, hvor det de seneste 20-30 år blevet mere solrigt. Siden 1980’erne er det gennemsnitlige antal af solskinstimer i Europa ligesom i Danmark steget med næsten årlige 200 solskinstimer. Årsagen til det øgede antal solskinstimer er ifølge den europæiske satellitorganisation EUMETSAT, at luften i Europa er blevet renere siden 1980’erne. Fra 1950’erne og frem til 1980’erne udledtes store mængder partikler fra kulkraftværker og industrien. Ifølge EUMETSAT er antallet af partikler i atmosfæren blevet færre siden 1980’erne, hvor strengere regulativer for forurening blev indført. Den partikelforurenede luft betød både øget skydannelse, og at sollyset blev dæmpet på sin vej mod jordoverfladen. Den mindre mængde af partikler i atmosfæren, de såkaldte aerosoler, giver ifølge EUMETSAT både en større mængde sollys samt mindre skydannelse. Den kombination angives som hovedårsagen til det øgede antal solskinstimer i Europa.",Maj måned blev den tørreste i 15 år,Anders Brandt,2023-05-31 18:00:00+00:00,https://www.dr.dk/nyheder/vejret/maj-maaned-blev-den-toerreste-i-15-aar,Vejret,838,evening,41.672989011613055,1,0,0,20.5
"Når en sanger og skuespiller dør, er det langt fra hverdagskost, at både præsidenten og premierministeren haster ud med mindeord. Men det er situationen i Frankrig i dag, efter nyheden om Jane Birkins død ramte de franske medier. ""Et fransk ikon""kalder præsident Emmanuel Macron den engelskfødte Jane Birkin. - Hun testamenterer os melodier og billeder, som aldrig vil forlade os, skriver han på Twitter. Premierminister Elisabeth Borne hylder ""et uforglemmeligt ikon"". Når Jane Birkins død vækker så store følelser i Frankrig, skyldes det, at hun i 1960' og 1970'erne banede vejen for et helt nyt kvindebillede, forklarer modeekspert og kulturjournalist Chris Pedersen. - Jane Birkin blev på en måde ikonificeringen af den unge franske kvinde og en ny måde at være kvinde på, siger han. Han spoler tiden tilbage til slutningen af tresserne. Jane Birkin er den smukke engelske model og skuespiller, der tager fra Swinging London til ungdomsoprørets Paris og forelsker sig i den franske bad boy og kvindebedårer, sangeren og filminstruktøren Serge Gainsbourg. Kort efter at de har mødt hinanden på en filmoptagelse, hvisker og stønner de sig sammen igennem duetten 'Je t'aime... moi non plus', der med sine seksuelle undertoner blev forbudt at spille på radioen i flere lande. Ugebladene er vilde med det britisk-franske par, og Jane Birkin bliver et af de ansigter, som alle kender. - Hun blev berømt i en periode, hvor ungdomskulturen eksploderer, p-pillen er kommet, og billedet af den unge kvinde er i forandring, siger Chris Pedersen. Stilmæssigt ønsker de unge kvinder ikke som i 1950'erne at efterligne overklassens elegance med en stram nederdel, hvide handsker og en lille hat, forklarer Chris Pedersen. De vil noget andet. De vil være cool og frie. Og her er Jane Birkin en stor inspiration. - Der er et ikonisk billede af hende sammen med Gainsbourg til en filmfestival. Hvor hun har sådan en gennemsigtig, høklet minikjole på, en flettet kurv i hånden og bare bryster, siger Chris Pedersen. - Hun blev stilikon på trods. Hun var så selvsikker i sin egen krop, sit eget udseende, i sin seksualitet og intellekt, at hun kunne tage hvad som helst på og se cool ud, siger han. Jane Birkin og Gainsbourg gik efter tolv stormfulde år fra hinanden - blandt andet på grund af Gainsburgs alkoholproblemer - men de forblev venner, og han skrev flere sange til hende. Jane Birkin fortsatte med at optræde som model, skuespiller og med at synge sange på fransk. Hun indtog med en position det franske kulturliv, som også den italienske sanger og model Carla Bruni-Sarkozy, hustru til Frankrigs tidligere præsident Nicolas Sarkozy, har indtaget, fortæller Chris Pedersen. - Frankrig har en lang tradition for ""chanteusen"". De her kvinder, som er kendte for at være meget smukke, men som måske ikke har de største stemmer, men som på en eller anden måde har optrådt med deres personlighed, siger han. Det er dog mest som stilikon, at Jane Birkin vil gå over i historien, mener modeeksperten. Faktisk var det hendes vane med at gå rundt med en stor fletkurv, der førte til, at hun kom til at lægge navn til en dyr og eftertragtet håndtaske. I et fly sad hun ved siden af bestyrelsesformanden fra modefirmaet Hermès. Hendes ejendele røg på gulvet, da hun forsøgte at få plads til sin kurv i bagagehylden. Efter at hun havde beklaget sig over, at der ikke var plads nok i de sædvanlige håndtasker, fik Jean-Louis Dumas ideen til at producere en større taske. Firmaet lavede i 1984 den såkaldte Birkin-bag, der blev utroligt populær. Der er i dag ofte ventelister for at få lov til at købe tasken, der kan koste mange hundredtusinder kroner brugt. - Det er der, hvor moden nogle gange ikke giver mening, griner Chris Pedersen. - For selv var hun ikke typen, der gik op i en dyr taske, siger han. - Man forbinder hende mest med et par slidte jeans og en hvid, løs skjorte. Så kan det godt være, at hun har et Cartier-ur på. Men hun ser ikke eksklusiv ud. Hun ser cool og nonchalant ud, siger han. Lang tid før, nogen havde fundet på begrebet quiet luxury, var Jane Birkin ""chic på den underspillede franske måde"", siger modeeksperten. Det er en stil, der i høj dag lever videre i dag, fortæller han. - Hvis du ser på, hvordan mange unge går klædt nu; med jeans, en hvid, lidt løs, T-shirt, måske uden BH, et pænt ur og et par Converse-sko, så er det den stil, hun byggede op, siger han. En stil, der også videreføres af Jane Birkins datter, skuespilleren og sangeren Charlotte Gainsbourg. Selv havde en ""hamrende nervøs"" Chris Pedersen for omkring femten år siden fornøjelsen af at interviewe Jane Birkin. - Jeg husker, at hun var virkelig skæg og svarede på alt, siger han. - Hele hendes fremtoning var frygtløs. Hun var ekstremt meget sig selv. Hun lå ikke under for noget som helst. Hvis man ønsker at vide mere om Jane Birkins liv, anbefaler Chris Pedersen, at man ser 'Jane par Charlotte', Charlotte Gainsbourgs portrætfilm om sin mor fra 2021.",Et 'fransk ikon' er død: Jane Birkin var meget mere end navnet på en eftertragtet taske,Thomas Prakash,2023-07-16 21:09:00+00:00,https://www.dr.dk/nyheder/kultur/et-fransk-ikon-er-doed-jane-birkin-var-meget-mere-end-navnet-paa-en-eftertragtet,Underholdning,844,evening,37.76871128498905,1,0,0,22.25
"Der er begået flere fejl i forløbet om våbenindkøb fra den israelske våbenproducent Elbit. Det erkender forsvarsminister Jakob Ellemann-Jensen (V) på et pressemøde, og det har han undskyldt over for Folketinget, efter at to redegørelser af forløbet er blevet færdige. - Jeg må desværre konstatere, at Folketinget har fået forkerte oplysninger. - Det har jeg i dag undskyldt over for Folketinget, siger han. Sagen handler om en aftale om våbenindkøb til 1,7 milliarder kroner, der blev indgået i januar - før Jakob Ellemann-Jensen blev sygemeldt med stress. Herefter kunne Altinget via aktindsigter imidlertid afsløre, at han havde givet urigtige oplysninger til Folketinget i forbindelse med våbenindkøbene. Ordførerne fik nemlig at vide, at tilbuddet skulle godkendes hurtigt - senest ved udgangen af januar, og regeringen anbefalede Folketinget at godkende valget af den kontroversielle israelske våbenproducent Elbit Systems – men aktindsigterne viser, at den virkelige deadline var i udgangen af juni og ikke i januar. Både Forsvarsministeriet og Forsvarsministeriets Materiel- og Indkøbsstyrelse (FMI) har lavet en redegørelse i sagen, og Jakob Ellemann-Jensen slår nu altså fast, at processen med indkøb af våben fra Israel har været kritisabel. Og ansvaret ligger på ministeren selv, siger han. - Jeg må medgive, at jeg simpelthen gav Finansudvalget for kort tid. Jeg skulle have givet længere tid til Finansudvalget. Det kunne jeg have gjort ved at bede om en ekstraordinær behandling. Han siger dog, at det ikke har været hans hensigt at vildlede Folketinget. - Der er forskel på, at Folketinget fik forkerte oplysninger og på at vildlede Folketinget. Der er ikke hensigt bag, siger han. Redegørelserne viser, at der er begået fejl på fire områder i købsprocessen. For det første blev der lavet fejl, da Forsvarsministeriets Materiel- og Indkøbsstyrelse undersøgte markedet for nye våbensystemer. Noget som Altinget og DR tidligere har afdækket - for andre producenter afviste at skulle have givet konkret tilbud på hurtig leverance af våben. - Der blev skabt indtryk af, at der var taget kontakt til alle relevante firmaer. Men det var ikke tilfældet. Det er klart kritisabelt, at det ikke blev kommunikeret, siger Ellemann. Det er også en fejl, at hverken Forsvarsministeriet eller Folketinget blev informeret om, at samme styrelse kort inden indkøbet indgik et forlig med producenten Elbit. Et forlig, der ifølge redegørelsen intet har med indkøbet at gøre, men som ministeren nu vil have undersøgt til bunds. Det er også en fejl, at Folketinget fik at vide, at Forsvaret ville kunne få et eksemplar af en del af det indkøbte artilleri - Atmos-artilleriet - allerede her i foråret. Det ankom dog først i sidste uge. Og så drejer en del af kritikken sig om hastværket i forbindelse med indkøbet. For Folketinget fik som beskrevet meget kort tid til at godkende det. - Der blev skabt det indtryk, at sagen hastede, blandt andet på grund af tilbuddets gyldighed. - Det er korrekt, at der var behov for politisk stillingtagen inden udgangen af januar, hvis den hurtige leverance skulle fastholdes. Men det var forkert, når der i mit brev til Folketinget fremgik, at tilbuddet ville udløbe ved udgangen af januar. Det skyldes misforståelser mellem FMI og ministeriet, siger Ellemann. På vej ud fra redegørelsen med Jakob Ellemann-Jensen lød det fra De Konservatives forsvarsordfører, at sagen burde få konsekvenser. - Det må ikke ske, at man udviser den mangel for respekt for Folketinget, at man giver os urigtige oplysninger, siger Rasmus Jarlov. Han har følt sig vildledt, men han forestiller sig ikke, at sagen kommer til at få konsekvenser for ministeren, da regeringen har flertal. - Det er et teaterstykke for mig at sige, at det skal have konsekvenser, når der er en regering, der holder hånden over ham, siger han. Forud for redegørelsen lød det fra SF's forsvarsordfører, Anne Valentina Berthelsen, at sagen er ""meget alvorlig"". - Det er afgørende, at Folketinget får rigtige oplysninger, når der skal tages beslutninger, for eksempel om så store indkøb. Hvis ikke vi får det, så har vi utrolig svært ved at stole på regeringen. Vi er nødt til at få sikkerhed for, at ministeren giver rigtige oplysninger. Hvis ikke det er blevet givet i den her sag, så får det konsekvenser, lød det. Ministeren mener, at der er behov for mere end de to redegørelser, og han anbefaler nu, at der skal laves en ny ekstern, uvildig undersøgelse af sagen. - Det har været et kritisabelt forløb, og derfor har jeg taget skridt for, at der ikke sker én gang til, siger han. - Der er behov for en yderligere undersøgelse, som kan afdække, hvorfor så væsentlige og relevante oplysninger ikke tilgik Forsvarsministeriet, lyder det. Det er i forhold til forløbet med markedsafdækningen, hvor grundlaget for alternativer til Elbit ikke blev korrekt bekrevet, og så er det i forhold til det forlig, som blev indgået mellem FMI og Elbit, hvor der er ""tidsmæssige sammenfald"", lyder det. Ellemann vil desuden drøfte med forsvarsforligskredsen, hvordan man så hurtigt som muligt styrker FMI og få flere ressourcer tilført til organisationen. Se en del af interviewet med Jakob Ellemann-Jensen i videoen herunder: Artiklen er opdateret kl. 17.26 med video med Jakob Ellemann-Jensen.",Efter afsløringer om våbenindkøb: Ellemann erkender fejl og undskylder over for Folketinget,Line Rønn Tofte,2023-08-08 16:52:00+00:00,https://www.dr.dk/nyheder/politik/efter-afsloeringer-om-vaabenindkoeb-ellemann-erkender-fejl-og-undskylder-over,Politik,845,evening,44.797117682198326,0,1,0,62.0
"Kvinder venter for længe på at blive screenet for brystkræft i Region Hovedstaden. Den nyhed er som sådan ikke ny, for regionen meldte allerede ud i april, at ventetiden ikke kunne overholdes. Der må maksimalt gå to år og tre måneder fra indkaldelsen tikker ind i e-Boks, til kvinder får foretaget en undersøgelse af brystet, der kan vise eventuelle forandringer, som kan være tegn på brystkræft. Men som det ser ud lige nu, må kvinder mellem 50 og 69 år vente to år og mellem fire til seks måneder på at få foretaget en screening for brystkræft i Hovedstadsregionen. Det fremgår af dagsordenen for et møde i forretningsudvalget i Region Hovedstaden. Det er dybt utilfredsstillende og frustrerende, understreger Christoffer Buster Reinhardt (K), som er formand for sundhedsudvalget i regionen. - Jeg synes som politiker og formand for Sundhedsudvalget, at det her er lige så frustrerende, som de kvinder, der sidder og oplever, at der går længere tid imellem deres screening, end de egentlig skulle opleve, siger han. Alle kvinder i Danmark, som er mellem 50 og 69 år, bliver inviteret til en screening for brystkræft hvert andet år. Cirka 300.000 danske kvinder bliver hvert år indkaldt til screening for brystkræft. Hver mammografiscreening skal vurderes af mindst to radiologer uafhængigt af hinanden. Hvis de to radiologer er uenige, skal der udføres en tredje vurdering for at afgøre, om kvinden skal genindkaldes. Kilde: Region Syddanmark, Aarhus Universitet. Spoler vi tiden tilbage til april, afsatte Region Hovedstaden 15 millioner kroner årligt, som skulle få bugt med puklen af ventetider på brystkræftscreening. En stor portion af pengene gik til private aktører, der skulle screene 2.400 kvinder om måneden, således at ventetiden på to år +/- tre måneder kunne overholdes, fremgår det af pressemeddelelsen fra april. Den private aktør, som Region Hovedstaden har brugt, Progardia, har dog "" hen over sommeren smidt håndklædet i ringen"". - De hjælper os stadig med kliniske mammografier, men på screeningsdelen har de kastet håndklædet i ringen, hvilket er pokkers ærgerligt, fordi vi var meget tæt på at nå målet om at nedbringe intervallet til to år og tre måneder, som målsætningen lyder, siger Christoffer Buster Reinhardt. Tidligere har ventetiden i regionen ifølge Christoffer Buster Reinhardt været oppe på knap tre år. - Målsætningen skulle vi have nået her i august-september, men nu bliver det først omkring nytår, at vi når det, fordi vi ikke kan få hjælp fra det private firma, siger han. Han tilføjer, at regionen ikke har ""så mange andre værktøjer i værktøjskassen"", da der kun er ét firma, som kan varetage opgaven. - Hvis det bare var så let, at jeg kunne putte flere penge efter det, eller gå til en anden region eller til et andet firma, så tro mig, så havde vi gjort det, forklarer han. Progardia medgiver, at det var dem, som valgte at stoppe samarbejdet, men det skyldtes, at regionen og Progardias it-systemer ikke talte sammen. - Vi måtte meddele regionen, at vi ikke kunne håndtere de manuelle indtastninger, vi blev nødt til at lave, da regionens it-system ikke fungerede, siger Niels Thagaard, der er direktør i Progardia. - Det ville vi ikke. Det turde vi ikke. Den risiko er for stor. Niels Thagaard og Progardia er dog klar til at genoptage samarbejdet, når Region Hovedstadens nye it-system er implementeret. - Vi har fagligheden og anlæg til at klare opgaven, understreger han. I Brystkræftforeningen, som er en selvstændig landsdækkende forening, der blandt andet arbejder for at brystkræftramte i Danmark kan få en hurtig og præcis diagnostik, er man ikke overrasket over, at Region Hovedstaden fortsat ikke kan overholde ventetiderne. - Vi synes selvfølgelig, at det er stærkt kritisabelt. Samtidig er det ikke nogen voldsomt stor nyhed, da det er været kendt igennem flere år, at Region Hovedstaden ikke kan leve op til de her krav, siger Anja Skjoldborg Hansen, som er formand i Brystkræftforeningen. - Den plan, der var lagt for at komme tilbage på rettesporet, var meget optimistisk set udefra. Den har også vist sig at være for optimistisk, desværre. Hun understreger, at der er svært at vurdere, hvad den forøgede ventetid generelt kan betyde. - Men det har stor betydning for den enkelte, der for eksempel ved, at de har forøget risiko for at udvikle kræft, siger hun. - Her er det en stor mental belastning, om ikke andet at gå og vente de her ekstra måneder. Anja Skjoldborg Hansen mener, det er stærkt kritisabelt: En oritering, som sundhedsminister Sophie Løhde (V) har givet til Folketingets Sundhedsudvalg i juni, viser, at ventetiden i regionen har ført til problemer med at behandle de kræftsyge til tiden. Den forlængede ventetid kan have haft alvorlige konsekvenser for 279 kvinder, som efterfølgende fik konstateret brystkræft. Ifølge formand i Sundhedsudvalget i Region Hovedstaden Christoffer Buster Reinhardt, så har brystkræftområdet længe været presset. - Det er ikke et område, hvor der er voldsomt mange medarbejdere, siger han. - Vi ser også en del medarbejdere, der er på vej for pension på det her område. Så vi er meget sårbare. Han har bedt om at få en opdateret handlingsplan, som skal ligge klar på det førstkommende møde i sundhedsudvalget.",Region Hovedstaden er igen forsinket med at nedbringe ventetid på brystkræftscreeninger,Ida Meesenburg,2023-08-15 08:35:00+00:00,https://www.dr.dk/nyheder/indland/region-hovedstaden-er-igen-forsinket-med-nedbringe-ventetid-paa,Samfund,852,morning,45.36665230504093,0,1,0,56.45454545454545
"Rettelse: Tidligere fremgik det, at det var Lægemiddelstyrelsens forventning, at statens regning på tilskud til præparater med semaglutid vil ende på omkring 1,1 milliarder kroner. Men det er retteligt Danske Regioners tal. Det brager af sted med salget af den fedmereducerende medicin Wegovy og diabetesmedicinen Ozempic fra Novo Nordisk. Her i andet kvartal af 2023 har medicingiganten lavet et overskud på ikke mindre end 19,4 milliarder kroner efter skat. Det er næsten på niveau med årets første kvartal, som lå på 19,8 milliarder kroner. Men det går også næsten for godt. Salget af præparaterne går så stærkt, at virksomheden har svært ved at følge med efterspørgslen. Det samme gælder for regionernes tilskud til indsprøjtnings-diabetesmedicinen Ozempic, der er tilskudsgivende i Danmark. Offentlige udgifter til medicintilskud til semaglutid (overvejende Ozempic) forventes at være 1,1 milliarder i 2023, ifølge Danske Regioner og Lægemiddelstyrelsen. I 2022 var udgifterne 642 millioner, mens udgifterne i 2017 var nul kroner, da Ozempic kom først på det danske marked i 2018. De samlede offentlige udgifter til medicintilskud i 2023 forventes at være 7,5 milliarder kroner. Dermed udgør tilskuddet alene til semaglutid cirka 15 procent af de samlede udgifter til tilskud til medicin i Danmark. Kilde: Danske Regioner Ifølge Danske Regioner vil statens regning på tilskud til præparater med semaglutid ende på omkring 1,1 milliarder kroner. Semaglutid er det aktive stof, som bruges i Novo Nordisks succesfulde diabetesmedicin Ozempic og Wegovy, hvor sidstnævnte ikke er omfattet af den danske tilskudsordning. Men stigningen gør ondt på regionernes økonomi, mener Anders Kühnau, der er formand i Danske Regioner. Til sammenligning brugte regionerne 642 millioner kroner sidste år på semaglutid-medicinen. - Vi ser en regning stige med cirka en milliard kroner i år alene til tilskudsmedicinen. Det svarer stort set til hele den vækst, vi får i vores økonomi hele næste år med den økonomiaftale, vi har lavet med regeringen, siger han til DR Nyheder. Derfor skal Lægemiddelstyrelsen snart tage stilling til, om det offentlige tilskud til Ozempic skal ændres. - Medicintilskudsnævnet, som ligger under Lægemiddelstyrelsen, er kommet frem til en foreløbig konklusion om, at medicinen ikke er brugt rationelt. Den er for dyr i forhold til effekten, fortæller DR’s sundhedsanalytiker, Anders Heissel. En behandling med Ozempic koster cirka 15.000 kroner årligt. Her betaler patienten selv i omegnen af 4.000 kroner, hvor resten af medicinudgifterne bliver suppleret af statskassen. Ifølge Sundhedsdatastyrelsen bruger knap 80.000 danskere diabetesmidlet. - Vi vil rigtig gerne købe deres medicin, men vi har ikke så mange penge til vores sundhedsvæsen, som vi gerne vil have. - Det betyder, at vi skal spare på andre områder, og det kommer andre patienter til at mærke på en negativ måde, siger Anders Kühnau. Hvis Lægemiddelstyrelsen vælger at ændre den nuværende tilskudsordning, skal 30.000 af de nuværende Ozempic-patienter omlægges til at få en anden type diabetesmedicin, som ikke har den samme vægttabseffekt. Den mulige ændring har fået Diabetesforeningen til at rejse et advarselsflag. Ifølge foreningen gør Novos diabetesmiddel nemlig en forskel for patienterne. - Diabetespatienter er faktisk mere raske, når de tager nyere medicintyper, der indeholder stoffet semaglutid - herunder Ozempic. - Semaglutid kan gøre en stor forskel i behandlingen af type 2-diabetes, fordi det regulerer blodsukkeret, og fordi det også har positive virkninger på for eksempel hjerte-kar-sygdomme, siger administrerende direktør i Diabetesforeningen, Claus Richter, og pointerer, at 40 procent med Type 2-diabetes har en hjerte-kar-lidelse. Direktøren understreger dog, at foreningen kun støtter mennesker med diabetes til at få Ozempic. Der er - før vægttabsmidlet Wegovy kom på markedet - nemlig set tilfælde, hvor patienter tager Ozempic udelukkende for vægttabets skyld. Derudover har medicinen sidenhen også været i retordre på grund af den store efterspørgsel. - Vi kan kun opfordre lægerne til kun at udskrive diabetesmedicin til mennesker med diabetes - og bruge vægttabsmedicin til vægttab, siger Claus Richter. Administrerende direktør i Novo Nordisk, Lars Fruergaard Jørgensen, mener også, at regionerne ser for snæversynet på tilskudsudgifterne og ikke nok på, hvilke fordele diabetesmedicinen kan give sundhedsvæsenet på sigt. - Jeg føler, at vi har en medicin, der hjælper sundhedsvæsenet. Hvis man nu lod være med at give patienterne de produkter, der hjælper dem, tror jeg, at vi ender med at have nogle patienter, der skal behandles med behandlinger, der var endnu dyrere. - Man ender altså med at have patienter på hospitalerne, som koster meget mere. Så jeg mener, at vi er med til at spare sundhedssystemet for nogle omkostninger på den lange bane, siger Lars Fruergaard Jørgensen. Der har været restordre på Ozempic. Skal diabetikerne være nervøse for ikke at kunne få deres medicin? - Vi har den udfordring, at der er så mange, der gerne vil købe vores medicin, at efterspørgslen er steget voldsomt. Ozempic er verdens bedst sælgende diabetesmedicin i dag. Det fortæller lidt om, hvor stor efterspørgslen er. - Vi investerer i år 25 milliarder i produktionskapacitet, og vi kører 24/7-drift og prøver at få flere produkter ud i systemet. Men det er klart, hvis der kommer flere og flere patienter, der går til lægerne for at gerne ville have produktet, så kan det være en udfordring, siger Lars Fruergaard Jørgensen, der også afviser at sætte priserne ned for diabetesmedicinen.",Novos succes presser regionernes medicintilskud til det yderste,Julie Würtz,2023-08-10 14:58:00+00:00,https://www.dr.dk/nyheder/penge/novos-succes-presser-regionernes-medicintilskud-til-det-yderste,Business,852,day,46.528818279349,0,1,0,58.0
"Hatten var på skrå fra første sang, da duoen Nik & Jay lukkede den største scene på årets første store festival. De to veteraner, hvis rigtige navne er Niclas Petersen (Nik) og Jannik Thomsen (Jay), har udgivet sange siden 2002, og med deres seneste album fra 2019 leverer de endnu en gang hits – for eksempel 'Hot Sauce', som de åbnede koncerten med. - Det' ik' noget problem, Jelling, her er endnu en, rapper Jay på bagkant af deres store hit 'Endnu en', som for alvor fik publikum til hoppe med på beatet. Hitskaberne fik flere generationer til at mødes og holde en fest, da de rappede, sang og følte den, som var der kun én dag tilbage. Nik & Jay startede deres karriere i 2002, men inden da var de med i rap-gruppen Bagmændene. Kun tre år efter deres første album viste en undersøgelse, at Nik & Jay var kendt af 63 procent af alle danskere, mens 94 procent af alle 15-30 årige kendte duoen. Deres første album 'Nik & Jay' blev det bedst sælgende danske rap/R&B-debutalbum nogensinde med over 100.000 solgte eksemplarer. De har i alt lavet seks albummer og har vundet 16 priser – blandt andet 'Årets gennembrud' til Boogie Awards i 2003 og 'Årets kunstner' til Zulu Awards i 2020. Og det kan faktisk godt være, der har været fælles Nik & Jay-abstinenser hos nogle publikummer, da det er hele fire år siden, de udgav deres sidste album og besøgte festivalsscenerne rundt omkring i Danmark. De prisvindende gutter fyldte Store Scene ud til kanten, og hen mod slutningen af koncerten blev der lavet fællesdans til deres måske største hit 'Boing boing'. Stort set alle gik ""frem og tilbage, fra side til side"" og op og ned, som de dirigerede oppe fra scenen. Det er vist ikke for meget at sige, at Nik & Jay både var fresh, fri og fly, da de følte sig selv på scenen i den halvanden time, koncerten varede. Men der er dog delte meninger om koncerten blandt anmelderne. - Nik & Jay har udsendt flere singler, end der var enlige på pladsen, og selv på en dårlig aften fungerer deres hooks, melodier og omkvæd som et sikkerhedsnet, der forhindrer dem i at falde helt igennem, skriver Ekstra Bladet, der gav dem tre ud af seks stjerner. Vil du have mere festival? Fra 18-20 sender Nynne Givskov og Kasper Reippurt nemlig fra Jelling Musikfestival i 'Residensen', som du kan høre lige her. BT er dog lidt mere positive med fire stjerner og mener, at ""hvis du skal på festival i år, skal du selvfølgelig se Nik & Jay, og du får helt sikkert, hvad du kommer efter."" Vi har spurgt publikum på Jelling, hvad de synes om koncerten: Hvordan var koncerten? - Nu er jeg ikke den største Nik & Jay-fan, men jeg må være ærlig; jeg synes faktisk virkelig, det var fremragende. Vi sad omme bagved og hyggede lidt med nogle øl, og jeg tænkte jo egentlig ikke, jeg ville op og danse, men da sangene så kom på… Det var simpelthen fremragende. Jeg ved ikke lige, hvad der skete. De sange, hvor der var lidt gang i den, fangede mig virkelig. Og så tænkte jeg, vi bliver nødt til komme op at danse. Hvornår tænder du selv for Nik & Jay? - Når der er boys night. Når vi ved, vi skal i byen, og der skal være gang i den. Så vil jeg sætte noget af det på. Hvordan var koncerten? - Jeg har ikke været her i mange år, men da jeg så, at Nik & Jay kom, så tænkte jeg: ""Okay, så kommer vi også!"". Og hold nu kæft, de sætter en fest på. Ej, altså, jeg er i chok! Det var det fedeste. - Det er ligesom at høre Michael Jackson for vores ungdom. Det mener jeg virkelig. Hvordan var koncerten? - Jeg synes, det har været pissefedt. Jeg kender en masse af deres sange. Vi har siddet omme bagved, men jeg har sunget med på dem alle sammen. Hvornår tænder du selv for Nik & Jay? - Jeg tænder for Nik & Jay, når jeg sidder der hjemme med drengene og spiller PlayStation. Når jeg lige skal have et break fra de andre, så tænder jeg op for dem. Det får mig ""in my zone"", hvis jeg skal koncentrere mig. Jeg kan huske, da jeg var lille, så hørte jeg det, når jeg skulle spille PlayStation og koncentrere mig. Det er de samme sange, jeg hører i dag. Hvordan var koncerten? - Mega mega fed, de er pisse gode som altid. - Festivalsmæssigt er det her kon-cer-ten! Men det er også, fordi de får alle med. Altså, det er alle aldre, alle typer, alle er her bare. Så der er gang i den. Og så jeg tror også, det er den koncert, jeg har glædet mig mest til. Vi plejer ikke at være her den første dag, men vi kom i dag på grund af Nik & Jay. Hvornår lytter du selv til Nik & Jay? - Jeg sætter det selv på, når der skal være fest.","'Ej, altså, jeg er i chok!' Nik & Jay forvandlede Jelling til 'Danmarks største dansegulv'",Clara Hughes,2023-05-26 11:48:00+00:00,https://www.dr.dk/p3/ej-altsaa-jeg-er-i-chok-nik-jay-forvandlede-jelling-til-danmarks-stoerste-dansegulv,Underholdning,852,day,28.56340889649273,0,1,0,42.714285714285715
"RETTELSE: I en tidligere udgave af denne artikel indgik et billede af genbrugstøj i England. Det har ikke forbindelse til den omtalte problematik. Billedet er derfor fjernet. 21 stykker tøj i glimrende stand blev afleveret til genbrug hos store, europæiske tøjbutikker som H&M, Nike, Zara. Men kun fem endte rent faktisk med at blive genbrugt i Europa. De resterende 16 blev enten ødelagt, parkeret på lagre eller sendt tusinder af kilometer væk til lande som Mali og Mauretanien. Her gik de en ukendt skæbne i møde med stor risiko for at ende som affald. Det er resultatet af en stikprøve, den hollandske ngo Changing Markets Foundation for nylig har gennemført blandt en række kæder, der også tæller Uniqlo, C&A og The North Face. Det skriver Dagbladet Information. Ngo'en ville undersøge, om tøjfirmaerne lever op til de grønne løfter, de markedsfører sig selv med. Ved at aflevere tøjet til genbrug kan man ”give det nyt liv” og være med til at skabe en bæredygtig, cirkulær økonomi, lyder det for eksempel fra tøjfirmaerne. Og for at få flere kunder til at komme med deres tøj, lokker tøjfirmaerne ofte med, at man kan få rabat på fremtidige køb. Men bag facaden er der altså nogle gange langt fra slagordene til virkeligheden, viser den nye undersøgelse. Den spejler i øvrigt resultaterne af et lignende forsøg fra den svenske avis Aftonbladet, der kom frem i juni. De sporede også genbrugstøj, som blev afleveret til H&M, til lossepladser i fjerne lande. Fundene overrasker ikke Nikola Kiørboe, der er selvstændig rådgiver inden for tøj og cirkulær økonomi. Hun tror, at genbrugssystemerne som hovedregel fungerer godt. Men de har et voksende problem: Vores høje forbrug af billigt tøj. - Der er efterhånden bare så meget tøj, og desværre også rigtig meget tøj i en dårlig kvalitet, som der ikke længere er nogen, der ønsker at genbruge. Så når der ikke er nogen, der efterspørger det, så ender det i affaldssystemet, siger Nikola Kiørboe. Spildet er desuden et klimaproblem. Det er tidligere anslået, at tøjproduktion står for op mod otte procent af den globale udledning af drivhusgasser. - Vi har et problem, og vi er nødt til at gøre noget ved det, fordi det er jo vores ansvar. Det er os, der sender tøjet derned, tilføjer Nikola Kiørboe. Heller ikke for Vibeke Myrtue Jensen, rådgiver i Forbrugerrådet Tænk, kommer afsløringen som et stort chok. Den er et symptom på et genbrugssystem, der ikke fungerer, siger hun. - Jeg er rigtig ærgerlig over, at det er sådan. Særligt når det er forbrugere, der jo netop går ned med god vilje og afleverer deres tøj, for at det bliver håndteret ansvarligt, siger Vibeke Myrtue Jensen. H&M er blevet spurgt af Information og DR, hvorfor tøj afleveret til genbrug ender på lossepladser i Afrika. Det svenske tøjfirma ønsker ikke at stille op til interview, men rapporten fra Changing Markets Foundation rammer et ømt punkt, erkender H&M i et skriftligt svar. - Vi tager undersøgelsens resultater meget alvorligt, og vi er ydmyge over for, at vi - og vores tidligere samarbejdspartner på det her område - ikke har levet op til vores egne høje standarder. - Vi er enige med rapporten i, at det er et stort problem i vores branche såvel som i andre, at kasserede produkter ikke bortskaffes ordentligt og bliver til affald i andre lande, skriver H&M. Tøjfirmaet tilføjer, at de siden nytår har skiftet til en ny samarbejdspartner. H&M skriver også, at firmaet ser frem til strammere lovgivning fra politikerne om producentansvar for tekstiler, og at tøj kun skal sendes til lande, hvor der er behov for dem. Og mere lovgivning kan være på vej. På EU-plan arbejder man lige nu med at indføre krav om, at producenterne skal tage regningen for affaldshåndtering af tekstiler, fortæller Nikola Kiørboe. - Ideen er, at det skal give et incitament til at skabe bedre produkter, som er bedre egnet til genanvendelse. Det vil det også poste en masse penge i selve systemet, som der er behov for. Fordi tidligere har systemet kørt rigtig godt, men stille og roligt bliver det mere og mere presset, siger Nikola Kiørboe. Følgende skal sorteres som tekstilaffald: Alt det, andre ikke kan få glæde af, for eksempel ødelagt, hullet, plettet tøj og tekstil Enlige sokker, udtjente underbukser, ødelagte strømpebukser Udtjent sportstøj og badetøj Håndklæder, gardiner, tæpper, viskestykker med indtørrede pletter fra mad og vin – ikke maling, sprit, olie eller lignende (det skal i restaffald) Udtjente klude og engangsklude Stofrester Ensom handske i for eksempel uld eller bomuld Følgende skal ikke sorteres som tekstilaffald: Tøj, sko, bælter og tasker, andre kan få glæde af (aflever det til genbrug, som du plejer) Slidte og ødelagte sko, bælter og tasker (restaffald eller genbrugsplads) Vådt, fugtigt eller jordslået tøj eller tekstiler (restaffald) Lædertøj og regntøj, som er slidt eller ødelagt (restaffald eller genbrugsplads) Regntøj i pvc (genbrugspladsen) Imprægnerede eller vandafvisende tekstiler, for eksempel hullede jakker, flyverdragter og overtræksbukser (restaffald eller genbrugsplads) Kilde: Miljøstyrelsen I Danmark er det fra 1. juli blevet muligt at sortere tekstilaffald. Tøj og sko, der stadig kan bruges, skal stadig afleveres til genbrug, så det - forhåbentlig - ikke ender som affald.","Tøj til genbrug ender som affald: 'Vi har et problem, og vi er nødt til at gøre noget ved det'",Birgitte Skovlund Asmussen,2023-07-26 20:55:00+00:00,https://www.dr.dk/nyheder/penge/toej-til-genbrug-ender-som-affald-vi-har-et-problem-og-vi-er-noedt-til-goere-noget-ved,Business,856,evening,46.56284153005464,0,1,0,30.0
"56,7 grader celsius. Så langt kravlede temperaturen i Death Valley i Californien op i juli 1913. Intet andet sted er der siden blevet målt så høj en temperatur. Men den globale rekord kan muligvis blive slået indenfor de næste par dage. For omtrent samme sted i Death Valley er temperaturen allerede ved at nærme sig sin gamle rekord. I søndags blev der målt 53,3 grader celsius. Udledning af CO2 og andre drivhusgasser betyder, at jorden generelt bliver varmere. Og den globale opvarmning er en del af forklaringen på, at vi ser flere og flere voldsomme vejrfænomener. Her er 8 eksempler på, hvordan vejret har sat ekstreme rekorder – bare i år. Store dele af Europa blev i sommeren 2021 ramt af en alvorlig hedebølge. Det medførte også alvorlige skovbrande i blandt andet Grækenland og Tyrkiet. Men ét sted nåede temperaturen op på det højeste, der nogensinde er blevet målt i Europa. Hele 48,8 celsiusgrader. Det skete på den italienske ø Sicilien i august 2021. Et lignende billede tegner sig i Europa i disse uger, hvor Det Europæiske Rumagentur har varslet temperaturer op til 48 grader på Sicilien og naboøen Sardinien. Også Spanien, Frankrig, Tyskland og Polen er hårdt ramt. Det er altså en reel mulighed, at vi står overfor den varmeste sommer, der nogensinde er blevet registreret i Europa. I søndags målte termometeret 52,2 grader i landsbyen Sanbao i det nordvestlige Kina. Det er den højeste temperatur, som nogensinde er blevet målt i landet. Og ifølge et statsejet kinesisk lokalmedie forventes det, at varmen fortsætter de kommende dage. Kina er et stort land med dramatiske temperatursvingninger, og i januar slog landet rekord i den modsatte ende af termometeret. I Mohe i det nordlige Kina blev der målt -53 grader. Ifølge en lokal vejrstation er det den laveste temperatur, som nogensinde er blevet målt i landet. Monsunsæsonen er skudt igang i Indien. Men mængden af regn, der indtil videre har ramt det enorme land i juli måned har været usædvanlig. Forleden blev den indiske hovedstad New Delhi ramt af den største mængde regn på en julidag i 40 år. Den 9. juli landede der ifølge de indiske myndigheder hele 153 millimeter regn i byen. De store mængder regn har særligt i den nordlige del af landet ført til oversvømmelser og jordskred, der indtil videre har kostet mindst 22 personer livet. 36 grader. Så høje temperaturer er der for nyligt blevet målt i havvandet ud for Florida i USA. Og det er den højeste temperatur, som er blevet registret i området. De rekordhøje overfladetemperaturer i havvandet bekymrer forskere. Det varme vand kan nemlig skade koralrev på havbunden, og så kan det også betyde flere og mere voldsomme orkaner. På grund af de høje temperaturer i havvandet har en gruppe forskere fra Colorado State University opjusteret det antal af orkaner, som de forventer vil ramme Atlanterhavet i de kommende måneder. På denne tid af året burde isen omkring Antarktis egentlig vokse sig større, fordi det er vinter på den sydlige halvkugle. Men på trods af det nåede den sydlige havis i juni måned altså ned på sit laveste niveau i forhold til, hvor stort et område isen plejer at dække på det tidspunkt. Data fra the National Snow and Ice Data Center viser, at havisen i Antarktis sidste måned dækkede et areal på godt 11,7 millioner kvadratkilometer. Men sammenlignet med gennemsnittet fra vintrene i 1981-2010, så mangler der nu altså godt 2,6 millioner kvadratkilometer havis på området. Store og talrige skovbrande hærger for tiden i Canada. Og selvom der er flere måneder tilbage af sæsonen for skovbrande i landet, så er omfanget af brande allerede nu større end nogen tidligere år. Ifølge Canadian Interagency Forest Fire Centre, som står for slukningsarbejdet, er knap 11 millioner hektar skov i landet på nuværende tidspunkt brændt ned. Samtidig er en stor del af skovbrandene ude af kontrol. Ifølge det amerikanske medie CNN har brandfolk opgivet at slukke flere af de store skovbrande, men arbejder i stedet på at sikre, at de ikke spreder sig yderligere og beskytte dem, der bor i områderne. Røgen fra de enorme skovbrande i Canada kan også mærkes i USA, hvor den lægger sig på himlen som en grå tåge og påvirker luftkvaliteten. Det startede mandag i forrige uge. Så fulgte tirsdag, onsdag og torsdag. Fire dage i træk nåede den globale gennemsnitstemperatur op på et niveau, der ikke er blevet målt før. Mandag blev den syv år gamle varmerekord på 16,92 grader erstattet med en ny på 17,01 grader celsius. Torsdag var det tal nået op på 17,23 grader celsius. Og selvom der er tale om uofficielle og foreløbige rekorder, så lyder det fra Den Meteorologiske Verdensorganisation (WMO), at forrige uge globalt er den varmeste uge, der er blevet registreret. Det er ikke kun omkring Florida, at havvandets overflade er meget varm for tiden. I slutningen af juni var den gennemsnitlige overfladetemperatur i verdenshavene højere end nogensinde før målt. Ifølge Danmarks Meteorologiske Institut (DMI) var gennemsnitstemperaturen på det tidspunkt 16-18 grader, hvilket er omkring 4 grader højere end normalen. Det globale gennemsnit har ikke været så højt, siden man begyndte at lave satellitmålinger af havoverfladetemperaturen i 1983.",Det ekstreme vejr slår sine egne rekorder gang på gang: Nu nærmer vi os endnu én ,Asta Holst Bach,2023-07-18 21:40:00+00:00,https://www.dr.dk/nyheder/viden/klima/det-ekstreme-vejr-slaar-sine-egne-rekorder-gang-paa-gang-nu-naermer-vi-os-endnu,Politik,856,evening,41.03413814822591,0,1,0,28.5
"Nøgen- og sexscener med danske skuespillere bliver systematisk delt og diskuteret i en dansk gruppe på Reddit. Sekvenserne stammer fra film og serier som Nordkraft og Doggystyle, såvel som ældre filmserier som Olsen Banden. I gruppen deler anonyme brugere filmklip og stillbilleder fra film og serier, hvor kvindelige skuespillere optræder nøgne. Mere end 100 danske, kvindelige skuespillere har fået delt nøgenbilleder og -klip i gruppen. Det viser en gennemgang, som P1-programmet Kulturen har lavet. Kulturen har været i kontakt med lidt over 20 af de mere end 100 danske, kvindelige skuespillere, som har fået delt en nøgen- eller sexscene i gruppen. 12 af dem har valgt at udtale sig, og de oplever alle den systematiske deling som uacceptabel. En af dem er skuespiller Signe Egholm Olsen. Hun har blandt andet fået delt en sexscene fra filmen Nordkraft og er chokeret: - Det er vanvittigt, at nogle føler sig i deres gode ret til gøre det, og hvad der er lige så vanvittigt er, at der er så mange mennesker, som abonnerer på det. De er lige så store skurke som vedkommende, der har oprettet det her, siger Signe Egholm Olsen til Kulturen. En anden skuespiller, der har fået delt nøgenscener i den danske gruppe på Reddit, er Andrea Vagn Jensen. I den danske gruppe ligger der blandt andet en sexscene med hende fra serien Strisser på Samsø fra 1997. Andrea Vagn Jensen mener, at der er stor forskel på at optræde nøgen i en film og at blive lagt op på Reddit: - Det er bare misbrug. Man leverer noget for produktionen og historien, og så ender man med at blive forulempet på den måde, siger Andrea Vagn Jensen til Kulturen. Signe Uldbjerg Mortensen, som er kønsforsker ved museet KØN, og som har skrevet ph.d. om digitale sexkrænkelser, mener, at der er tale om en digital krænkelse af skuespillerne, når de får delt deres nøgenscener på Reddit: - Når jeg taler om digitale krænkelser, så er det med fokus på samtykkebruddet. Man kan høre på de kvinder, der udtaler sig her, at der klart er foregået noget, som de ikke har givet deres samtykke til, siger Signe Uldbjerg Mortensen til Kulturen. Benjamin Boe Rasmussen, formand i Dansk Skuespillerforbund, mener også, at der er tale om en digital krænkelse: - Jeg er en blanding af ekstremt rasende og rigtig, rigtig ked af det på de her menneskers vegne. (...) Jeg oplever faktisk, at det er et overgreb, siger Benjamin Boe Rasmussen til Kulturen. Han mener, at det er vigtigt at tale om, at delingen foregår: - Det er supervigtigt, at vi har den her diskussion. Jo mere vi taler om det, jo bedre vil de her mennesker forstå, at der faktisk er nogle ægte mennesker i den anden ende, som bliver intimideret af det, siger Benjamin Boe Rasmussen. Han mener - ligesom Signe Uldbjerg Mortensen - at lovgivningen på området er forældet: - Jeg synes jo faktisk, at politikerne har pligt til at træde ind, hvis vi vil skabe en form for sikkerhed for, at vi bevarer en kultur på det her område, hvor vi kan have en fri kunst, udtaler han. Mediejurist og professor ved Institut for Jura på Syddansk Universitet, Sten Schaumburg-Müller, vurderer, at delingen af sex- og nøgenscener er ulovlig: - At dele sekvenser fra film og tv-serier et sted, mange har adgang til, er åbenlyst i strid med ophavsretsloven, siger Sten Schaumburg-Müller. Han vurderer samtidig, at delingen formentlig ikke er en digital krænkelse (straffelovens § 264, stk. D. vedrørende deling af nøgenbilleder), fordi sex- og nøgenscener fra film og tv-serier sandsynligvis ikke er private nok til at falde under loven om deling af nøgenbilleder. Reddit er et online-fællesskab, der kalder sig selv ""Internettets forside"". Sitet har millioner af brugere og tusindvis af fora - såkaldte subreddits. Alle kan oprette et subreddit og selv moderere indholdet. Alt indhold er brugergenereret - altså brugerne lægger selv links, billeder eller tekst op på sitet. Kulturen har talt med to retsordførere, som begge mener, at lovgivningen på området er forældet, når delingen af nøgenscener ikke - rent juridisk - kan ses som en digital krænkelse. - Den danske straffelov er slet ikke opdateret til den digitale virkelighed, vi lever i, siger Rosa Lund, retsordfører for Enhedslisten. Mai Mercado, der er retsordfører for De Konservative er enig: - Jeg tror, der er noget her, hvor vi skal se på, om loven om seksuelle krænkelser er tilstrækkelig, om den er omfattende nok, og om der er mere vi kan gøre, siger Mai Mercado. Hun har efter Kulturens afdækning rettet henvendelse til justitsminister Peter Hummelgaard (S) for at få hans bud på, hvordan man i højere grad kan sikre skuespillerne, så de ikke skal være bekymrede for, de ender med at blive udstillet og udskammet på internettet. DR har forsøgt at få en kommentar fra justitsminister Peter Hummelgaard (S), som ikke har haft tid til at medvirke. Derudover har DR forsøgt at få en kommentar fra Reddit, som har kvitteret for henvendelserne, men som ikke er vendt retur med en kommentar. Her kan du høre dagens udsendelse af Kulturen på P1, hvor de ser nærmere på delingen af kvindelige danske skuespilleres nøgenscener.",Danske skuespilleres nøgenscener deles systematisk på nettet,Casper Thrane Dyrholm,2023-05-10 21:24:00+00:00,https://www.dr.dk/nyheder/kultur/danske-skuespilleres-noegenscener-deles-systematisk-paa-nettet-0,Underholdning,858,evening,45.44707777266452,1,0,0,49.857142857142854
"En 63-årig tidligere medarbejder i Politiets Efterretningstjeneste (PET), der er anklaget for at have lækket informationer til pressen, har trukket sin tilståelse tilbage. Det erfarer DR Nyheder. Anklagemyndigheden bekræfter overfor DR Nyheder, at sagen ikke længere vil føres som en tilståelsessag. Ifølge DR's oplysninger har den 63-åriges forsvarer, Jakob Lund Poulsen, i stedet meddelt, at man vil have fremlagt en række dokumenter under retssagen, ligesom forsvaret vil indkalde 'centrale vidner' i sagen. Det vides ikke, hvilke vidner der vil være tale om. Dermed får den usædvanlige retssag den tidligere PET-mand et helt andet bagtæppe. Oprindeligt var det planen, at den 63-årige mand ville tilstå de anklager, som anklagemyndigheden havde rejst mod ham om at have lækket fortrolige informationer til to journalister. Ahmed Samsam blev i juni 2017 anholdt i Spanien. Et år senere blev han idømt otte års fængsel for at have kæmpet for Islamisk Stat i Syrien i årene fra 2012 til 2014 og for at hjælpe med at finansiere terrorisme og erhverve 'våben og materiel'. Ifølge DR Nyheders oplysninger var Ahmed Samsam sendt ud og betalt af Politiets Efterretningstjeneste, PET, og Forsvarets Efterretningstjeneste, FE, under flere rejser til netop Syrien. Det skete med et mål om at indsamle informationer om danske Syrien-krigere. Han havde på én af rejserne desuden udstyr og materiel med. Den spanske dom blev i Danmark konverteret til seks år, som han nu afsoner i et dansk fængsel. Han har siden dommen forsøgt at komme ud og har stævnet PET og FE for at få anerkendt, at han vitterligt arbejdede for dem i Syrien. Retssagen begynder 24. august 2023. De konkrete anklager mod den 63-årige er fortsat hemmelige, men ifølge DR’s oplysninger har han været indigneret over håndteringen af Ahmed Samsam-sagen. Årsagen til, at den 63-årige ikke alligevel tilstår, er, at han vil frifindes. Han mener ikke, at han har gjort noget galt. Han er af den vurdering, at han havde pligt til at råbe op, fordi en uskyldig person var ved at blive dømt. Berlingske afslørede i 2020, at Ahmed Samsam på rejser til Syrien fik løn og arbejdede for først PET og siden FE. Siden har DR fået historien bekræftet og har kunnet fortælle om Ahmed Samsams agentarbejde for tjenesterne. Ifølge DR Nyheders oplysninger var den 63-årige mand kildefører for den nu terrordømte Ahmed Samsam. Den 63-åriges forsvarer, Jakob Lund Poulsen, bekræfter overfor DR, at tilståelsen er trukket tilbage, men har derudover ingen kommentarer, da han og hans klient afventer, om der kommer et anklageskrift. Den 63-årige henviser i sit forsvar til to bestemmelser i straffeloven, der handler om, at man har pligt til at råbe op, hvis der er nogen, der bliver uretfærdigt anklaget. Også selvom man er underlagt tavshedspligt. Straffelovens paragraf 164a og 152e: Den ene handler om, at det er ulovligt ikke at oplyse omstændigheder, der bestemt taler for, at sigtet eller dømt personer er uskyldig. Det er paragraf 164a. Den anden paragraf handler om, at de almindelige regler om tavshedspligt ikke gælder, hvis man ’er forpligtet til at videregive oplysningen’ eller ’handler i berettiget varetagelse af åbenbar almeninteresse eller eget eller andres tarv’. Det er paragraf 152e. Den 63-årige tidligere PET-ansatte har været ansat over 30 år i det åbne og hemmelige politi. Her har han ifølge DR’s oplysninger blandt andet arbejdet i den afdeling, som har med PET’s menneskelige kilder at gøre. I daglig tale kaldes det en kildefører. Det betyder, at den 63-årige har været clearet til at modtage fortrolige og hemmelige oplysninger. I det hele taget har det været et langstrakt og rodet forløb om straffesagen mod den 63-årige. I første omgang var det meningen, at sagen skulle have været for retten i februar, inden da besluttede landsretten, at sagen skulle køre for delvist åbne døre. Derfor bad anklagemyndigheden om at få sagen udsat, indtil Højesteret havde taget stilling til spørgsmålet. Det gjorde Højesteret i juni, hvor landets øverste retsinstans blåstemplede landsrettens afgørelse. Siden har anklagemyndigheden været i tænkeboks i forhold til, om man fortsat vil føre straffesagen, lyder det i en udtalelse. - Anklagemyndigheden har derfor tilbagekaldt sagen fra retten med henblik på overvejelse af tiltalespørgsmålet. Anklagemyndigheden kan derfor ikke på nuværende tidspunkt oplyse yderligere om sagens videre forløb. I næste uge begynder en anden retssag i Østre Landsret, hvor Ahmed Samsam har stævnet PET og FE for at få dem til at erkende, at han var deres agent. Målet er at få genoptaget hans sag i Spanien og blive frifundet. I en ny dokumentarserie opruller DR hele sagen om Ahmed Samsam, hans fortid, den spanske retssag og samarbejdet med PET og FE. Fra søndag klokken 06 kan du på DRTV se hele dokumentarserien ’Agent Samsam’. Seriens første afsnit sendes også på DR1 mandag klokken 21.25. Også Politiken har historien. Ifølge DR's oplysninger forventer man at have et svar inden udgangen af august måned. Den 63-årige blev i øvrigt anholdt samme dag som den suspenderede FE-chef Lars Findsen. Han blev sigtet for at have lækket klassificerede oplysninger efter en meget alvorlig bestemmelse i straffeloven, som kan give op til 12 års fængsel. Sigtelsen mod den 63-årige blev siden ændret til en mildere bestemmelse om brud på tavshedspligten, der under skærpende omstændigheder kan give op til to års fængsel.",Tidligere PET-ansat har trukket sin tilståelse tilbage i Samsam-sag og vil indkalde centrale vidner,Louise Dalsgaard,2023-08-16 17:38:00+00:00,https://www.dr.dk/nyheder/indland/tidligere-pet-ansat-har-trukket-sin-tilstaaelse-tilbage-i-samsam-sag,Samfund,863,evening,42.32062858135093,0,1,0,53.5
"Fastholdelsesvederlag og betaling for ekstravagter. Det er nogle af de centrale punkter, som indgår i den aftale, der er landet mellem flyveledere og Naviair. Det viser en aktindsigt, som DR Nyheder har fået adgang til. Dertil vil Naviair betale flyveledere, der er på vej på pension et ekstra honorar for at blive i deres stilling lidt endnu. Og det er ikke småpenge, som Naviair skal hoste op med for at fastholde de danske flyveledere. Ifølge aftalen kan flyvelederne få en samlet bonus på op mod 180.000 kroner fordelt i tre rater, hvis de vælger at blive i Naviair indtil 31. december 2025. Det betyder, at hvis samtlige 247 flyveledere i Naviair vælger at forlænge deres tid i den danske flyvetjeneste, kommer det til at koste selskabet et større millionbeløb. - Der er ingen tvivl om, at denne aftale er dyr, siger Jacob Pedersen, der er luftfartsanalytiker i Sydbank. Den aftale, som flyvelederne og Naviair indgik den 15. juni, lyder: Fastholdelsesaftale med medarbejdere, der er fyldt 60 eller som fylder 60 år: Flyvelederne kan allerede gå på pension som 60-årig. Derfor har Naviair lavet en aftale, så flyvelederne forlænger deres pensionsalder. Hvis man indgår en 1-årig aftale, honoreres man med én månedsløn (faste løndele ekskl. pension). Hvis man indgår en 2-årig aftale, honoreres man med tre månedslønninger (faste løndele ekskl. pension). Fastholdelsesvederlag: Naviair vil honorere flyveledere, som fastholder deres tjeneste i Naviair 1. juli 2023 – 31. december 2025 eller nærmere bestemte dele af perioden. Fastholdelsen honoreres med tre engangsvederlag på 60.000 kroner. Ekstravagter: Hvis man tager en ekstravagt, honoreres man med: Hverdag: 1,1% af slutløn (faste løndele ekskl. pension). Weekend m.v.: 1,45% af slutløn (faste løndele ekskl. pension). Alle nattevagter: 22:00 – 08:00: 1,6% af slutløn (faste løndele ekskl. pension). Ekstravagten honoreres efter, hvilken kategori størsteparten af vagten falder. Naviair kan i perioden 2023/2024 købe op til ni ekstravagter per flyveleder. Kilde: Aktindsigt i aftalen mellem Naviair og flyvelederne. Selvom aftalen mellem Naviair og flyvelederne ender med at være dyr, ville alternativet være endnu dyrere, forklarer han. - I forhold til hvad det koster, når flyene ikke afgår til tiden, er det altså et meget beskedent beløb. I den forstand er det en god forretning for at undgå forsinkelser, da det er væsentligt dyrere at have forsinkelserne end at betale sig for ikke at have dem, siger Jacob Pedersen. Københavns Lufthavn oplyser, at i april og maj var cirka 15.000 fly og to millioner passagerer ramt af minimum et kvarters forsinkelse. Hovedparten af forsinkelserne skyldes manglen på flyveledere. Lufthavnen kan dog ikke gøre tabet op i kroner, oplyser de til DR Nyheder. Men der er tale om en del penge, vurderer Jacob Pedersen, der dog heller ikke kan sætte et konkret beløb på konsekvenserne af de mange forsinkelser. - Det er ikke kun flyselskaber, som risikerer at skulle betale omkostningerne for forsinkelser til passagererne. Det er også lufthavnen, som har forstyrrelser i deres forretning. Det samme gælder underleverandører i lufthavnen, siger han. Derfor understreger luftfartsanalytikeren også, at det altså er en god nyhed for flyselskaberne og især for Københavns Lufthavn, at der nu er en aftale på plads. - Hvis udsigten havde været, at der ville være forsinkelser henover de næste halvanden til to år i Københavns Lufthavn som en standard situation, kunne der være rigtig mange flyselskaber, som måske ville have Københavns Lufthavn på radaren i forhold til at starte nye ruter, som i stedet vil kigge bort fra lufthavnen og i stedet starte ruterne andre steder, siger Jacob Pedersen. Udover et fastholdelsesvederlag kan Naviair ifølge den nye aftale købe op til ni ekstravagter hos hver flyveleder i tjenesten indtil udgangen af 2024. Hver enkelte ekstravagt, som flyvelederne vælger at tage, vil blive honoreret med et beløb, der svarer til 1,1 til 1,6 procent af flyveledernes samlede løn eksklusiv pensionsbidrag - alt afhængig om vagten ligger på en hverdag, i en weekend eller om natten. Ifølge et folketingsvar fra den 1. juni fra Transportminister Thomas Danielsen (V) til transportudvalget, oplyser ministeren, at en flyveleder ansat på en overenskomst med Naviair har en gennemsnitsløn på 1.297.200 kroner om året. En flyveleders opgave er at sørge for den mest effektive afvikling af lufttrafikken og for at dirigere flyene rundt, så de ikke støder sammen. De er i tæt kontakt med piloterne. Uddannelsen tager tre år og kræver foruden en gymnasial uddannelsesbaggrund et godt helbred og normalt syn. Uddannelsen, der primært foregår i et kontroltårn, varetages af Flyvesikringstjenesten Naviair og hos Forsvaret/Flyvevåbnet. Flyveledere pensioneres normalt, når de fylder 60 år. Kilder: Uddannelsesguiden og Trafikstyrelsen. Hvis aftalen kommer til at skabe ro de næste 2 til 2,5 år. Gør det så noget, at den muligvis kommer til at koste et trecifret millionbeløb? - Det, denne aftale formentlig koster for den enkelte passager, er en ekstra afgift, som Naviair skal indkræve fra flyselskaberne. Afgiften ligger tilsvarende et sted i mellem en kvart og en hel liter mælk per billet. - Så det er ikke noget, de almindelige mennesker kommer til at mærke det store til, andet end de kan glæde sig over, at de nu kan komme afsted til tiden, siger Jacob Pedersen fra Sydbank. Flyveledernes fagforening, Datca, samt Naviair har afvist at kommentere den nye aftale over for DR Nyheder.",Aftale mellem Naviair og flyvelederne koster større millionbeløb: 'Alternativet ville være endnu dyrere',Julie Würtz,2023-06-26 17:20:00+00:00,https://www.dr.dk/nyheder/penge/aftale-mellem-naviair-og-flyvelederne-koster-stoerre-millionbeloeb-alternativet-ville,Business,867,evening,40.61304518244013,0,1,0,43.769230769230774
"Et halvt års sygemelding med stress og udsigten til at vende tilbage til en betændt sag med anklager om vildledning af Folketinget og et Venstre, der ligger historisk lavt i meningsmålingerne. Venstre-formand og forsvarsminister Jakob Ellemann-Jensen er tilbage. Og nu har han givet sit første interview til DR, siden han blev sygemeldt for et halvt år siden. Våbensagen først. For i tre tilfælde i forbindelse med et våbenkøb fra Israelske Elbit for 1,7 milliarder kroner, er han anklaget for at vildlede Folketinget af flere partier. Når man spørger den tilbagevendte forsvarsminister selv, om han har vildledt Folketinget, er svaret klart: - Nej, det har jeg ikke. Jeg har videregivet de svar, som jeg har fået fra mit ministerium. Sagen fik den vikarierende forsvarsminister Troels Lund Poulsen til at bestille en redegørelse. Og den er landet i Forsvarsministeriet. - Jeg har ikke fået den endnu, men jeg glæder mig til at se den, fordi jeg skylder Folketinget en masse svar på det her spørgsmål, siger Ellemann. Hør svaret i videoen her: Så tilbage til det, der har fyldt allermest i Jakob Ellemann-Jensens liv det sidste halve år. - På et tidspunkt havde jeg det sådan, at jeg frygtede, at jeg ikke kunne komme tilbage til mit arbejde. Og det var ikke bare det. Altså jeg troede ikke, jeg kunne komme tilbage til noget arbejde. Jeg troede ikke, jeg kunne passe en avisrute, siger han. Det var særligt de første tre uger, der var slemme. - Der gik det ned ad bakke. Og det gik kun ned ad bakke, og det gik voldsomt ned ad bakke. Til sidst sad jeg på gulvet og stirrede ind i væggen og kunne ingenting. Tanken om, om han behøvede komme tilbage til sit virke som politiker har da også fyldt. Ville han overhovedet tilbage? - En af de ting, som gjorde, at jeg kørte i grøften, var, at hele mit politiske virke var drevet meget af pligt, inden det gik galt. Det var pligten og ikke lysten, som drev det. Men noget har ændret sig i de seks måneder. Jakob Ellemann har fået ""lysten, begejstringen og gløden i øjnene"", når han taler om politik tilbage, siger han. - Det var den, jeg var i tvivl om, om jeg havde mistet. For jeg skal ikke være i politik af pligt, jeg skal være der, fordi det er vigtigt, fordi det er rigtigt, fordi jeg har lyst. Fordi jeg ikke er færdig. Hør Jakob Ellemann sætte flere ord på den første tid med stress i videoen herunder: Ellemann kommer tilbage til hele tre job. For udover posterne som Venstre-formand og forsvarsminister, så er han også vicestatsminister i en regering, der har vist sig ikke at være særlig populær blandt Venstre-vælgere. Men han er klar til at forsvare det valg, han traf på Marienborg tilbage i december 2022 om at gå i regering med Socialdemokratiet og Moderaterne, som er stiftet af hans egen tidligere formand Lars Løkke Rasmussen. - Det handler ikke kun om, at det ikke skulle være den yderste venstrefløj, der sad og træk retningen. Det handler ikke kun om, at der ikke var et blåt alternativ. Det handler ikke kun om, at der var et rødt flertal. - Det handler det også om. Men det handler primært om, at det, der var på bordet, da vi sad og forhandlede regeringsgrundlaget, det var for godt til at gå væk fra. Han erkender fuldstændig, at han ved at gå med i regering begik en række klokkeklare løftebrud. - Jeg gik til valg på at blive statsminister. Jeg gik til valg på at danne en blå regering. Det var mandaterne ikke til, og jeg sagde mange gange og meget tydeligt i valgkampen, at jeg ikke ville gøre Mette Frederiksen til statsminister. Er det dit ansvar, at der skal laves om på de meningsmålinger? - Ja selvfølgelig. Det ligger hos mig. Selvfølgelig gør det det. Hvis regeringsprojektet, som du har begået løftebrud for at gennemføre, ikke bliver mere populært hos V-vælgere, er du så villig til at træde tilbage som formand for Venstre? - Nej, nu er du nødt til at lægge præmisser ind for det der spørgsmål: Taler vi om ti år eller tre år? To eller tre år? - Nej, det er jeg ikke. Jeg er Venstres formand. Jeg har stillet mig i spidsen for det her projekt, og jeg vælges af Venstres landsmøde, så længe Venstres landsmøde ønsker at vælge mig. Jeg har som opgave at fremlægge den politik, som jeg synes, Venstre skal føre og gå til valg på (...) Det lægger jeg frem, og så kan landsmødet sige, at de hellere vil have en anden formand. Men det tror jeg ikke, de gør. Hør Ellemanns overvejelser om at vende tilbage til ministeriet og Christiansborg her: Én ting er sikkert. Ellemann går til valg på at blive landets næste statsminister, siger han. - Det er ikke det vigtigste, men selvfølgelig gør jeg det, fordi min mulighed for indflydelse er størst, hvis jeg sidder i Statsministeriet. Uanset hvad vurderer Ellemann sig selv til at være kampklar. Hans tilbagekomst og tiltro til egne evner er begrundet i en erkendelse, han har gjort sig: - Det er vigtigt at være menneske først, og politiker dernæst. Så tror jeg også, vi får nogle bedre politikere.","Første interview med Ellemann efter sygemelding: 'Hele mit politiske virke var drevet meget af pligt, inden det gik galt'",Olivia Høj,2023-08-01 18:00:00+00:00,https://www.dr.dk/nyheder/politik/foerste-interview-med-ellemann-efter-sygemelding-hele-mit-politiske-virke-var-drevet,Politik,875,evening,34.859020175090286,0,1,0,40.05263157894737
"Forsvarsminister Jakob Ellemann-Jensen gav til eftermiddag Folketingets partier en undskyldning efter at have videregivet urigtige oplysninger i sagen om våbensystemer købt af den kontroversielle israelske producent, Elbit. Det gjorde han, efter at to redegørelser fra Forsvarsministeriet og Forsvarsministeriets Materiel- og Indkøbsstyrelse (FMI) har konkluderet, at der er blevet begået flere fejl i sagen. Men ministerens undskyldning er langt fra sagens sidste punktum. Jakob Ellemann-Jensen vil nemlig nu igangsætte en ekstern undersøgelse af forløbet, og det er flere af Folketingets partier i oppositionen yderst tilfredse med. - Vi mangler stadig en klarhed over præcis, hvor fejlene er foregået henne, lyder det fra den Konservative forsvarsordfører, Rasmus Jarlov. Også hos Liberal Alliance ønsker man en ekstern redegørelse. - På nuværende tidspunkt siger ministeren, at der er begået fejl, og derfor er vi interesserede i, at der blivet lavet et ekstern redegørelse, siger Carsten Bach, der er forsvarsordfører for Liberal Alliance. Fejlene i sagen er blandt andet hastværket i forbindelse med indkøbet af våbene. For Folketinget fik meget kort tid til at godkende det 1,7 milliarder dyre køb, da Jakob Ellemann-Jensen gjorde det klart, at der var en kort tidsfrist på tilbuddet fra våbenproducenten Elbit, men det viste sig, at fristen var i juni. Derudover blev der lavet fejl, da Forsvarets Materiel- og Indkøbsstyrelse undersøgte markedet for indkøb af nye våbensystemer, for andre producenter end Elbit afviste at skulle have givet konkret tilbud på hurtig leverance af våben. Derudover indgik FMI kort inden indkøbet et forlig med producenten Elbit. Et forlig, der ifølge redegørelsen intet har med indkøbet at gøre, og som hverken Forsvarsministeriet eller Folketinget blev informeret om. Fejlene er sket på grund af misforståelser mellem FMI og Forsvarsministeriet, siger Jakob Ellemann-Jensen. Fejl, som Forsvarsministeriets departementschef undskylder for i et brev til Jakob Ellemann-Jensen. Og derfor er det på sin plads, at der bliver gravet dybere i, hvor i kommunikationen, det er gået galt, lyder det fra Rasmus Jarlov. - Vi vil gerne vide, hvorfor FMI har begået de her fejl og sendt forkerte oplysninger videre til ministeren, der har sendt dem videre til os. Det skal have konsekvenser for de mennesker i systemet, der har begået fejlene og som er skyld i, at der er sendt forkerte oplysniger til Folketinget, siger han. Inden længe skal politikerne udmønte de mange milliarder kroner fra forsvarsforliget, og derfor er det væsentligt, at der er styr på tingene i ministeriet og styrelserne. Derfor vil endnu en undersøgelse være med til at genskabe tilliden, lyder det Carsten Bach. - Den tillid skal vi have genskabt, og den skal blandt andet genskabes gennem en ekstern og uvildig undersøgelse, siger han. Den 31. august er Jakob Ellemann-Jensen kaldt i samråd om sagen, og her vil flere af partierne afkræve svar på deres spørgsmål. - Der er mildest talt et rod i de her oplysninger. Der er brug for, vi får meget bedre svar. Der er givet urigtige oplysninger, og det er vi nødt til at få fuldstændig klarhed over, hvordan det kan ske, siger Danmarksdemokraternes Peter Skaarup. - Ministeren sagde undskyld og påtog sig ansvaret, og det er en god start, men der er huller i den forklaring, vi har fået, lyder det fra Anne Valentina Berthelsen, SF's forsvarsordfører. - At man ikke vælger at videregive oplysninger om, at der har været et sagsanlæg fra den israelske producent, og at der er indgivet forlig. Det er sådan set relevant at få at vide, siger hun undrende. Men om sagen skal have konsekvenser for nogle er svært at svare på for politikerne i dag. Radikale Venstres politiske leder, Martin Lidegaard, har brug for yderligere oplysninger, før han kan svare på spørgsmålet, siger han. - Jeg tvivler ikke på, at ministeren taler sandt. Vi kan høre, at han ikke har det godt med forløbet, der har været. - Der er mange ting, jeg gerne vil have undersøgt til bunds, før vi tager en endelig konklusion i denne her sag, men for mig er der en verden til forskel på, om det er hændelige fejl, eller om der har været forsæt, og det har jeg ikke fået afklaret i dag, siger han. Selvom redegørelserne konkluderer, at der er sket fejl, så er sagen først nærmest lige startet, vurderer Jens Ringberg, DR's politiske analytiker. - Nu kommer der en advokatundersøgelse, der skal se på, hvad der foregik bag lukkede døre i ministeriet og styrelsen frem til det her. Der kommet et kig på strukturen og ledelsen i denne her styrelse, der har været anvarlig. Men Jakob Ellemann-Jensen skal dog ikke frygte for sit ministerjob, siger Jens Ringberg. - Der kommer en diskussion om, hvad der var Jakob Ellemann-Jensens ansvar. Det eneste, der ikke kommer, er en ministerstorm, hvor man forsøger at vælte en minister, for vi har en flertalsregering. - Men der kan sagtens blive givet en næse og en kritik af Jakob Ellemann-Jensen. Og så er det hans ansvar, at det ikke gentager sig, siger han. Jakob Ellemann-Jensen lagde i dag op til, at en ekstern undersøgelse skal se på FMI’s markedsafdækning og den manglende orientering af departementet om det indgåede forlig med Elbit, da han stadig har ""række spørgsmål"" til de punkter, men står det til både Liberal Alliance og SF, så skal den eksterne undersøgelse række videre og også se nærmere på hele departementets rolle.",Våben-sagen slutter ikke her: Partier glæder sig over ekstern undersøgelse,Line Rønn Tofte,2023-08-08 21:20:00+00:00,https://www.dr.dk/nyheder/politik/vaaben-sagen-slutter-ikke-her-partier-glaeder-sig-over-ekstern-undersoegelse,Politik,876,evening,45.05054778175507,0,1,0,47.36363636363637
"Flere skal vælge en erhvervsuddannelse, og kvaliteten af erhvervsuddannelserne skal stige. Sådan har det lydt i årevis fra politikere, der i 2014 indførte en målsætning om, at mindst hver fjerde ung skulle vælge en erhvervsuddannelse. Men forskellige tiltag gennem årene har ikke haft den ønskede effekt, for hver fjerde vælger stadig ikke en erhvervsuddannelse efter at have færdiggjort grundskolen. En analyse lavet af Arbejdernes Erhvervsråd har vist, at der i 2030 vil mangle omkring 100.000 faglærte i Danmark. Men det vil ændre sig med de mange millioner, Socialdemokratiet i dag har varslet er på vej til erhvervsuddannelserne, lyder det børne- og undervisningsminister Mattias Tesfaye (S). Det er ikke første gang, man prøver at give det et løft. Hvorfor tror I, det kan hjælpe den her gang? - Jeg startede selv i lære i 1998, så jeg har sølvbryllup i diskussionerne om erhvervsuddannelserne. Og der har været ufatteligt meget snak. Nu sker der faktisk noget. - Der kommer en gevaldig økonomisk saltvandsindsprøjtning, som giver os nogle muligheder for at løfte kvaliteten, sikre at den grønne omstilling er til stede i uddannelserne, og at dem, der har brug for lidt ekstra hjælp for at gennemføre uddannelsen, får den hjælp, lyder det fra ministeren. Det er et problem for samfundet på flere måder, at antallet af faglærte i Danmark falder. - Sidste år uddannede vi 27.000 faglærte i Danmark. Det er godt for dem, for de har jobs og tjener gode penge. - Men udfordringen for samfundet er, at den grønne omstilling går i stå, hvis ikke vi uddanner flere, og der bliver flere ældre, som har brug for pleje. Det er vi ikke i stand til at imødekomme, hvis ikke vi uddanner flere, siger Mattias Tesfaye. Ifølge Socialdemokratiet vil SVM-regeringen derfor nu afsætte 300 millioner kroner på finansloven for næste år, der stiger til 900 millioner kroner årligt frem mod 2030. En del af pengene er dog allerede afsat til erhvervsskolerne, som blev lovet penge, da regeringen lavede universitetsreformen inden sommerferien. Resten hentes i det økonomiske råderum. Pengene er der ifølge erhvervsskolerne stort behov for, da skolerne er økonomisk pressede efter den sidste tids høje energi- og materialepriser. Står det til ministeren skal pengene blandt andet gå til, at flere kan søge praktik i udlandet, at flere kan videreuddanne sig, og at flere unge begynder på en erhvervsuddannelse og ikke falder fra undervejs. Mattias Tesfaye, hvorfor tror I, at det (pengene, red.) får flere ind på erhvervsuddannelserne? - Når kvaliteten stiger, så er jeg ret overbevist om, at flere kommer til at vælge erhvervsuddannelserne. Men det er lige så vigtigt for mig, at færre falder fra undervejs, og at kvaliteten stiger. - Folk vælger de uddannelser, som unge taler positivt om. Vi må nok erkende, at nogle steder er udstyret lidt nedslidt, siger han. - Og det er ikke alle lærlinge og elever, der har samme muligheder for at komme til udlandet, for at bo på skolehjem, for at uddanne sig. Det er de muligheder, vi sikrer, at de nu også får, siger han. I 2023 valgte 19,4 procent en erhvervsuddannelse efter grundskolen. Og det er ikke længere et mål i sig selv, at mindst hver fjerde unge skal vælge en karriere som murer eller bager efter folkeskolen. I stedet mener Mattias Tesfaye, at det er vigtigt, at der er flere voksne, der står uden uddannelse, som søger den vej. - Lige nu er det cirka hver femte, der direkte efter grundskolen vælger en erhvervsuddannelse. Det vil vi gerne have op, siger han. - Men det er lige så vigtigt for mig, at voksne ufaglærte får mulighed for på gode vilkår at starte på en erhvervsuddannelse, og at mange af de unge, der hverken er i uddannelse eller arbejde, og som ikke ved, hvad de skal gribe i, får en hjælpende hånd ind på erhvervsuddannelserne. - At vi finder en praktikplads til dem, og at de møder en uddannelse med høj kvalitet. Det skal være verdensklasse uddannelse, der foregår på de danske erhvervsuddannelser. På U Nord, der er et erhvervsrettet uddannelsescenter i Nordsjælland, har uddannelsesdirektør på teknisk skole Tina Steinbrenner svært ved at få armene ned. - Det har vi ventet på i lang tid, der er kun hurra-råb herfra, siger hun. Deres udfordringer i dag er at få økonomien til at hænge sammen. - Det vil betyde, at vi kan investere mere i noget udstyr og følge med den teknologiske udvikling, der kører så stærkt, at vi har svært ved at følge med. - Nogle af de materialer, der bliver bygget af i dag, er dyrere, og så får vi mulighed for at kompetenceudvikle noget mere, siger hun. Byggebranchen er blandt andre en af de helt store bidragere til co2-udledningen i Danmark, og derfor mener Tina Steinbrenner, at det er vigtigt, at de kommende faglærte også får kompetencer inden for nye, mere grønne måder at bygge på. - De nye faglærte skal være nogle af dem, der skal bidrage til den grønne omstilling, og det kan de kun, hvis de stifter bekendtskab med det på deres uddannelsesinstitution, siger hun. Regeringen er på vej med et udspil om erhvervsuddannelserne som forlængelse af den aftale fra juni, hvor regeringen og andre partier blev enige om en universitetsreform. Derudover ventes regeringens forslag til finansloven for 2024 af blive præsenteret inden længe.","I årevis har det været et mål at få flere ind på erhvervsskolerne - uden held: Økonomisk indsprøjtning vil virke, mener minister",Line Rønn Tofte,2023-08-15 17:28:00+00:00,https://www.dr.dk/nyheder/politik/i-aarevis-har-det-vaeret-et-maal-flere-ind-paa-erhvervsskolerne-uden-held-oekonomisk,Politik,877,evening,38.472406022247796,0,1,0,40.04761904761905
"Bukserne med hullet i på bordet foran Tara Louise Hansen er ved at blive en sjældenhed. Efter fem år som skrædder i London slog hun sig ned i Lemvig i Vestjylland og åbnede butik for tre år siden. Hun er blevet forbavset over, hvor sjældent vi danskere får reparareret vores tøj. - Nogle tænker, det er for besværligt eller dyrt at få det repareret, og at det er nemmere bare at smide ud og købe noget nyt, fortæller Tara Louise Hansen, mens hun klipper en lap til de hullede jeans. Hvor meget det så rent faktisk kommer til at koste at få lappet hullet bukserne, vender vi tilbage til. Men først et blik på de nyeste tal, der viser, at vi danskere bruger færre og færre penge på at få fikset vores tøj, så det kan holde længere tid. I dag bruger en gennemsnitlig dansk familie godt 12.700 kroner på tøj og sko om året. Men på ti år er vores udgifter til reparationer af tøj og sko faldet fra 92 kroner om året til sølle 16 kroner. Dermed bruger vi nu blot 0,1 procent af vores tøjbuget på at få tøjet repareret, når det går i stykker. - Tidligere brugte vi en større del af vores budget på at vedligeholde vores tøj. Det gør vi ikke i dag, fortæller Else Skjold, der er lektor ved det Kongelige Akademi og ekspert i tøj og bæredygtighed. Dermed følger vores tøjforbrug samme tendens som vores køb af mobiler og anden elektronik. - Vi køber hellere nyt tøj i stedet for at investere i det tøj, vi allerede har, som ellers er det mest bæredygtige for miljø og klima, siger hun. Der er stadig mange danskere, som selv kan reparere tøj og for eksempel sy en knap i skjorten. Men de reparationer, der kræver professionel hjælp, skærer vi altså ned på. Og det betyder, at mere tøj bliver smidt ud eller ryger om bag i klædeskabet, når det går i stykker. Danmarks høje forbrug af tøj er en af årsagerne til, at vi har et klimaaftryk, der er blandt de sorteste 20 procent i verden. - Det er et kæmpe problem for klimaet, at vi varetager ressourcerne så skidt, som vi gør i dag. At vi ikke vedligeholder og reparerer det tøj, vi har, men i stedet smider væk og køber nyt, understreger eksperten Else Skjold. Omvendt betyder det så også, at der er et stort potentiale for at nedbringe Danmarks høje klimaaftryk, hvis vi begyndte at reparere mere og købe mindre nyt. - Det mest bæredygtige tøj er det, vi allerede har i garderoben, påpeger eElse Skjold. Når jeg spørger danskere, er der ingen, der overvejer en skrædder. Er det ikke lidt naivt at tænke, at folk skal begynde at gå til skrædder igen? - Vi er mange generationer af forbrugere, der er blevet trænet til, at det er nemt at købe nyt, og at det faktisk ikke kan betale sig at gå til skrædder. Og ofte kan du ikke engang få repareret dit tøj nede i butikken, hvis du gerne vil beholde det. Det er jo ikke godt nok, mener Else Skjold. Ifølge DR-radioprogrammet 'Følg Pengene - Klima' er tekstilproduktion ansvarlig for ti procent af den globale CO2-udledning. I Danmark køber vi over ti kilo nyt tøj om året per person. Det høje forbrug af nyt tøj fører til, at vores tøj belaster klimaet med 2,5 millioner ton CO2 om året. - Tekstilindustrien og tøjindustrien er helt upåagtet gået hen og blevet en af de største klimasyndere, siger Else Skjold. Det skyldes blandt andet, at meget tøj er relativt billigt på grund af lave lønninger i Asien og Mellemamerika. Samtidig betaler ingen tøjproducenter i verden i dag for den belastning af klimaet, som deres produktion medfører. Det fører til, at selve materialerne i tøjet koster meget lidt. - Den primære årsag til, at vi får repareret så lidt tøj, er, at vi i to-tre årtier har billiggjort vores tøj, fastslår Else Skjold. Ifølge Else Skjold bør politikerne i Danmark og EU indføre klima-afgifter og andre tiltag, så prisen på tøjet afspejler den reelle belastning af klimaet - og tøjet dermed bliver dyerere. Omvendt bør reparationer gøres billigere. Og indtil det sker, har hun et råd til os danskere. - Kig ind i din garderobe og find det, du rigtig godt kan lide, og få det repareret. For så har du det mange år endnu, og det er faktisk en klimapositiv handling. I Lemvig er hullet bag på bukserne nu lappet. Og regningen er ikke noget, der ligefrem slår hul i budgettet. - Det har taget små ti minutter. Så 100 kroner vil det koste, siger skrædder Tara Louise Hansen. - Jeg vil jo rigtig gerne fortælle mine kunder, at de skal købe kvalitet og komme hen og få det repareret. Det kan godt svare sig i den lange ende. Frem for at købe noget, der ikke er så godt produceret og ikke har samme levetid, siger hun. Kan du forstå, at folk køber et par nye jeans, når de gamle går i stykker, når nu et par nye er så billige? - Men man kan jo også være idealist og tænke, at skal jeg belaste miljøet med et par jeans mere, fordi der er gået hul i mine bukser?, mener skrædderen fra Lemvig.","Knækket lynlås og hul i buksen er blevet 'et kæmpe klima-problem': Vi bruger kun 0,1 procent af vores tøjbudget på reparationer",Klaus Buster Jensen,2023-08-03 11:02:00+00:00,https://www.dr.dk/nyheder/viden/klima/knaekket-lynlaas-og-hul-i-buksen-er-blevet-et-kaempe-klima-problem-vi-bruger-kun,Politik,882,day,35.55714285714286,1,0,0,44.73913043478261
"Rettelse: Det fremgik tidligere af artiklen, at ringborgene var centrum for konflikter og kampe i flere århundrede. Det er ikke rigtigt, da ringborgene kun var i brug i årtier. I vikingetiden var de danske ringborge i årtier centrum for mange konflikter og kampe med lanser, sværd og kastespyd. Til september vil flere borge spille hovedroller i endnu et slag - denne gang om pladser på Unescos verdensarvsliste. Fem danske ringborge er i spil til at komme på listen, når den årlige verdensarvskongres afholdes i den saudiarabiske hovedstad, Riyadh, i næste måned. I 2015 blev borgene ikke optaget i en fælles nordeuropæisk ansøgning, men denne gang er chancerne markant bedre. Det vurderer formanden for den danske arbejdsgruppe og museumsdirektør ved Nordjyske Museer, Lars Christian Nørbach, der i 16 år har arbejdet på at få borgene på listen. - Denne gang har vores bud fået den højeste vurdering ud af tre, så borgene er klar til at blive indskrevet, hvis alt går vel, siger han. Verdensarvsquiz: Kender du den danske verdensarv? De fem vikingeborge, der er fra Harald Blåtands regeringstid i Danmark, er spredt ud over det danske landkort. I Nordjylland ligger Aggersborg i Vesthimmerlands Kommune og borgen Fyrkat i Mariagerfjord Kommune. I Odense Kommune finder man Nonnebakken, mens de to sidste vikingeborge i ansøgningen, Trelleborg og Borgring, ligger henholdvis i Slagelse og Køge Kommune. Formanden for arbejdsgruppen fortæller, at den danske ansøgning opfylder verdensarvslistens kriterie tre og fire, som omhandler henholdsvis vidnesbyrd om kulturel tradition og landskab, der illustrerer en betydelig fase i menneskets historie. - De fem ringborge opfylder kriterierne grundet deres arkitektur og deres stringente udformning. Desuden er borgene et eksplicit vidnesbyrd om Harald Blåtands ambition om at knytte Danmark til det europæiske kontinent, siger Lars Christian Nørbach. Harald Blåtand var konge i Danmark under vikingetiden fra omkring år 958 til 987. De fem ringborge har været igennem en lang ansøgningproces. Helt tilbage i 2007 begyndte det første arbejde for at få optaget borgene på Unescos verdensarvsliste, der har til formål at udvælge og bevare verdensarv. Dengang sendte man en fælles nordeuropæisk ansøgning med lokationer fra vikingetiden fra Danmark, Sverige, Norge, Island og Tyskland. - Man ønskede at lave den totale vikingeansøgning med vikingelokaliteter for alle lande. Desværre trak svenskerne sig i sidste øjeblik, og buddet faldt i 2015 på, at det ikke længere var fuldkomment, forklarer Lars Christian Nørbach. Forsvarsværket Dannevirke, der ligger i Sydslesvig, var også en del af den mislykkede nordeuropæiske ansøgning, men formåede blot tre år senere at komme på verdensarvlisten gennem en separat ansøgning. Det inspirede Lars Christian Nørbach og arbejdsgruppen til at arbejde videre med en udelukkende dansk ansøgning, hvilket i 2021 ledte til den endelige ansøgning på 400 sider. Ansøgningen er blevet evalueret og har fået den bedst mulige vurdering, og det glæder formanden for arbejdsgruppen. - Vores bud er blevet evalueret, vi har fået den højeste vurdering, og det anbefales at ringborgene optages. Vi står et rigtig godt sted i denne ansøgningsproces, siger han. Den 16.-20. september behandles nomineringerne i den saudiarabiske hovedstad, Riyadh, hvor det afgøres, om de danske ringborge bliver en del af den prestigefyldte verdensarvsliste, hvor mere end 1.150 lokationer er optaget. Komiteen, der afgører ringborgenes skæbne, består af 21 lande, som kan stille spørgsmål til de 53 ansøgninger. En dansk delegation rejser til Saudi-Arabien, og Lars Christian Nørbach er med på turen for at udføre det sidste lobbyarbejde og ""overbevise de sidste tvivlere"", forklarer han. Hvis det lykkes borgene at komme på verdensarvslisten vil antallet af danske lokationer på listen stige fra syv til tolv. Der kan være mange gevinster ved at få steder på verdensarvslisten - det kan blandt andet mærkes på turismen. Det fortæller kommunikationschef i VisitDenmark, Anders Rosbo. - Det har umiddelbart en stor, positiv effekt på besøgelsesinteressen, siger han. Faktisk kan effekten sprede sig fra ringborgene og videre til Hobro, Køge og andre byer i nærheden. - En markant større interesse vil også smitte af på restauranter og overnatningssteder i området, forklarer Anders Rosbo. Flere af de danske lokationer, der er på Unescos verdensarvsliste lige nu, oplevede en mangedobling af besøgstallet, efter de kom på listen, siger han. For at blive inkluderet på Verdensarvslisten skal steder have enestående universel værdi og opfylde mindst et ud af ti udvælgelseskriterier. Skal repræsentere et mesterværk af menneskelig skabende genialitet. Skal udstille en vigtig udveksling af menneskelige værdier over en tidsperiode eller inden for et kulturelt område i verden. Skal bære et enestående eller helt usædvanligt vidnesbyrd om en kulturel tradition eller en civilisation, der enten stadig er i live eller er forsvundet. Skal være et eksempel på en bygning eller et landskab, der illustrerer en betydelig fase i menneskets historie. Skal være et eksempel på en traditionel menneskelig bosættelse, arealanvendelse eller havanvendelse, der repræsenterer en kultur eller menneskeligt samspil med miljøet. Skal være forbundet med begivenheder eller levende traditioner, med ideer eller med værker af enestående universel betydning. Dette skal helst anvendes i forbindelse med andre kriterier. Skal indeholde enestående naturfænomener eller være et område af enestående naturskønhed. Skal være et eksempel på vigtige faser af jordens historie. Skal være et eksempel, der repræsenterer betydningsfulde igangværende processer i udviklingen af økosystemer og samfund af planter og dyr. Skal indeholde vigtige naturlige levesteder til bevarelse af biologisk mangfoldighed, herunder dem der indeholder truede arter af enestående universel værdi. Kilde: Unesco",16 års arbejde kulminerer i september: Danske ringborge er snublende tæt på Unescos verdensarvsliste,Frederik Brund Flintegaard,2023-08-14 16:13:00+00:00,https://www.dr.dk/nyheder/kultur/16-aars-arbejde-kulminerer-i-september-danske-ringborge-er-snublende-taet-paa-unescos,Underholdning,883,evening,51.49814641118407,1,0,0,64.0
"En enkelt tændstik kan tænde et helt bål. Og på samme måde kan en enkelt sætning i et interview starte en hel lavine af kritik. Det er nogenlunde det, der er sket for klimaminister Lars Aagaard (M), efter han for tre dage siden gav et interview til P1 Morgen. Her fortalte han, at han vil have, at en bred del af befolkningen bakker op om klimatiltagene, så der ikke kommer tiltag, der skaber større social ulighed, og hvor vi risikerer at miste arbejdspladser og dermed velfærd. Og så sagde han: - Vi skal have en klimapolitik, som 80 procent af danskerne kan se sig i. Det har fået kritikken til at hagle ned over ministeren fra både politikere, en forsker, Greenpeace og den grønne tænketank Concito. Kritikerne mener, at regeringen gør for lidt ved klimaforandringerne, og dækker sig ind under, at det er på grund af et flertal af danskerne. Men nu svarer klimaministeren igen. I et interview i TV Avisen i dag siger han, at udtalelsen om de 80 procent ikke skal forstås så bogstaveligt. - Det er et billede på, at den her regering ønsker, at den brede del af den danske befolkning skal kunne se sig selv i den klimapolitik, vi skal føre, og i de svære tiltag der skal komme fremadrettet. - Og så håber jeg da personligt, at balancepunktet for, hvad de 80 procent vil være med til, rykker sig i klimaets retning, siger han. Af partierne til venstre i Folketinget har regeringen længe fået kritik for at gøre for lidt for klimaet trods de ambitiøse målsætninger om at reducere Danmarks CO2-udledning med 70 procent inden 2030. Men Lars Aagaard mener, at regeringen allerede gør meget. Han nævner politiske aftaler om mere havvind, at have banet vej for såkaldte geotermianlæg og en aftale om brintinfrastruktur. - Så i min verden er der lavet masser af klimahandling. Men er vi færdige? Ej, der skal bare ske meget endnu, siger han. I går bakkede statsminister Mette Frederiksen (S) op om Aagaards udtalelser om, at 80 procent skal kunne se sig i klimapolitikken. Det gjorde hun i et interview med TV 2, hvor hun erklærede sig enig. - Selvfølgelig er det da et mål, når vi står over for nok den største opgave i vores tid; nemlig at få løst klimakrisen, at det er noget, vi gør sammen. Det, mener jeg faktisk, er et særskilt mål. Vi har ikke behov for splittelse, vi har behov for at samle os, lød det. Det klinger hult hos SF-formand Pia Olsen Dyhr, der peger på, at regeringen har slået sig op på at ville træffe nødvendige beslutninger, også hvis de er upopulære. For eksempel da man afskaffede store bededag trods en bred folkelig modstand. - Nu skiger de så, at i forhold til klimaet vil de ikke gå hurtigere frem, end 80 procent af danskerne er enige. Absurd! Her har vi da netop brug for hast, skriver hun på det sociale medie X (tidligere kendt som Twitter). Men den kritik giver Lars Aagaard ikke meget for. - Ej, men helt ærligt. Klimaforandringerne kræver af os, at vi skal tage rigtig mange strukturerede beslutninger de kommende år. Jeg vil gerne gøre det i et bredt samarbejde i Folketinget. - Jeg kan forstå, at nogle af kritikerne siger, at det er for galt, at jeg har sagt, at brede dele af befolkningen, underforstået også en bred del af det danske folketing, skal samarbejde om det her. Det opfatter jeg som politisk drilleri, siger han. Derfor handler det ifølge klimaministeren ikke om, at det skal gå langsomt, fordi danskerne er uambitiøse i forhold til at reducere CO2-udledningen. - Nej, nej, nej, det er jo hele pointen. Jeg tror på, at danskerne er ambitiøse. Jeg tror gerne, de vil med. Det vil jeg gerne vedholdende have dem med på. Derfor vil jeg gerne have, at folk i landdistrikterne også skal tænke, at klimapolitik gavner deres fremtid. - Dem der har mindst i det her land, dem der lige har råd til en bil, de skal også være med på den. Jeg tror på, danskerne gerne vil, men det handler om, om vi kan fastholde den opbakning, siger han. En af de ting, der stadig ligger og venter ude i fremtiden for regeringen, er at få gjort noget ved CO2-udledningen fra landbruget. Her har regeringen varslet en CO2-afgift, men er endnu ikke kommet med et konkret forslag til, hvordan den skal skrues sammen. Det sidder der lige nu en ekspertgruppe og kigger på. Den kommer med sit forslag senest i efteråret. - Den store klump, vi venter på, det er landbruget. Der er nedsat en ekspertgruppe, der skal fortælle os, hvordan vi skal gøre det. Men de skal også vise vores land, hvad det er for nogle afledte effekter, der kommer, siger Aagaard. Synes du, I som regering gør nok for klimaet? - Ved du hvad, jeg synes, vi gør meget. Men jeg er ikke gået ind i politik, fordi jeg synes, alt er hunky dory, og vi ikke skal mere. Vi skal beslutte meget mere. - Vejen til 2030 er ikke bygget færdig, og efter 2030 skal vi også videre. Så der er så mange beslutninger, vi skal træffe sammen i det her land. Så nej, the job ain’t over. Se hele interviewet med Lars Aagaard i TV Avisen:",En sætning fra klimaministeren fik kritikerne til at se rødt. Nu svarer han igen: 'Det opfatter jeg som politisk drilleri',Emil Eller,2023-08-14 20:07:00+00:00,https://www.dr.dk/nyheder/politik/en-saetning-fra-klimaministeren-fik-kritikerene-til-se-roedt-nu-svarer-han-igen-det,Politik,884,evening,34.41751839950244,1,0,0,40.0
"Filmens instruktør, Christopher Nolan, er ellers kendt som detaljernes mester og har gjort en dyd ud af at have helt styr på alle historiske aspekter i den biografaktuelle 'Oppenheimer'. Alligevel mangler der en helt central kvindelig figur i fortællingen om atombombens tilblivelse, mener kvantefysiker på Danmarks Tekniske Universitet (DTU) Ulrich Busk Hoff. Nemlig den østrigske fysiker Lise Meitner, som ifølge kvantefysikeren igen og igen er blevet forbigået i fysikkens historien - og nu også i kulturen. For selvom hun ikke spillede en aktiv rolle i det såkaldte Manhattan-projekt, som var kapløbet om at udvikle atomvåben, har hun været afgørende for opdagelsen af kernefission. - Det er hende, der leverer den teoretiske forståelse bag, siger Ulrich Busk Hoff. Fission er en proces, hvorved en atomkerne spaltes og frigør energi en skala, der er millioner gange større end ved en forbrænding eller eksplosion. Processen kan udløses i uran. Når den spaltes, udsendes der samtidig en ny generation af neutroner. Disse kan udløse fission i andre urankerner. Der opstår en kædereaktion, hvorved den kerneenergi, der findes i uran, frigøres. I atombomber sker frigørelsen eksplosivt i kernereaktorer ved en kontrolleret proces. Kilde: Den Store Danske. Derfor undrede kvantefysikeren sig over, at han ikke hørte Lise Meitners navn nævnt én eneste gang, da han så den tre timer lange Hollywood-succes i biografen. - Der er en scene, hvor forskerne er ved at indlede det, der skal føre til Manhattan-projektet. Her siger de, at Otto Hahn og Fritz Strassmann har vist, at man kan lave denne fissionsproces, siger Ulrich Busk Hoff. Men hvorfor er den afgørende person for udviklingen af fissionsprocessen slet ikke nævnt i den historisk korrekte film, spørger Ulrich Busk Hoff sig selv. - Der slog det mig - hvorfor har man ikke udnyttet chancen for også at flette Lise Meitner ind, når det nu var hende, der leverede teorien bag? For ingen atomkraft eller -bombe uden hendes teoretiske forståelse bag, mener fysikeren fra DTU. Nogle steder på internettet og i dokumentarfilm bliver hun endda omtalt som ""atombombens moder"". Der blev ellers plads til blandt andre Niels Bohr, Albert Einstein og Edward Teller i 'Oppenheimer' - men ikke Lise Meitner, som var nomineret til nobelprisen 48 gange. 19 gange inden for kemi og hele 29 gange inden for fysik. Hun modtog den aldrig. Det gjorde hendes samarbejdspartner Otto Hahn til gengæld. I 1944 fik han tildelt den prestigefulde pris inden for kemi for netop kernefission. - Hun blev decideret snydt for den, siger Ulrich Busk Hoff, som mener, der har været historiske årsager til det. For eksempel at hun var af jødisk afstamning og kvinde. Ifølge Gry Jexen, historiker og forfatter til bogen 'Kvinde Kend Din Historie', er det en kendsgerning, at kvinder ikke får den anerkendelse, de fortjener, i historien. Inden for videnskabshistorien kaldes det fænomen Matilda-effekten, og her er Lise Meitner et af hovedeksemplerne. I 1993 beskrev videnskabshistorieren Margeret Rossiter effekten, som handler om, at kvinder indenfor videnskab ikke blot bliver systematisk forbigået i historien, men Matilda-effekten viser også, at kvinder må se til, mens deres mandlige kollegaer modtager anerkendelse og hyldest for bidrag ydet af kvinder. Rossiter kaldte fænomenet for Matilda-effekten efter Mathæus-effekten, som beskriver det udbredte fænomen at, hvis flere forskere gør nye opdagelser, så vil den forsker, der er kendt for offentligheden i forvejen modtage mere anerkendelse end de mindre kendte forskere på holdet, også selvom de har ydet mere, forklarer historikeren. Matilda-effekten er ifølge Gry Jexen årsagen til, at Otto Hahn har kunnet tage æren for det fælles arbejde - uden at nogen dengang rynkede på næsen. Lise Meitner er født den 7. november 1878 og døde 27. oktober 1968. Hun var en fremtrædende østrigsk fysiker, og tilbragte sit liv i Østrig, Tyskland, Sverige og England. Meitner var en af de ansvarlige for opdagelsen fænomenet kernefission. Hun var den anden kvinde i Wien til at opnå titlen dr.phil i fysik i 1905 og var den første kvindelige professor på Wien Universitet. Hun tilbragte det meste af sin videnskabelige karriere i Berlin, hvor hun blev leder af fysikafdelingen på Kaiser-Wilhelm-Institut, og den første kvinde i Tyskland, der blev professor i fysik. Hun var født i en jødisk familie og mistede sin stilling i 1930'erne som følge af de anti-jødiske love, der blev gennemført i Nazityskland i 1935. I 1938 flygtede hun til Sverige, hvor hun boede i mange år, og i 1949 fik hun svensk statsborgerskab. Kilde: Wikipedia, Ulrich Busk Hoff. Og instruktøren misser her en oplagt mulighed for at få skrevet Lise Meitner retmæssigt ind i historien om atombombens fødsel, mener fysiker Ulrich Busk Hoff. - Vi skal have Lise Meitner frem i rampelyset, for hun er overset og burde være en rollemodel for alle fysikere - mænd som kvinder, siger Ulrich Busk Hoff, som for nyligt har været med til at skrive en børnebog om netop kernefission og Lise Meitner. Ulrich Busk Hoff har svært ved at forestille sig, at udladelsen af den kvindelige fysiker skulle skyldes uvidenhed fra instruktørens side. - Hvis man laver en Google-søgning og skriver ""nuclear fission"", finder man med det samme frem til hende, siger han. Instruktør Christopher Nolan har ikke kommenteret på, hvorfor Lise Meitner ikke er med i hans film. To historievidende gæster giver deres anmeldelse af Christopher Nolans efterhånden meget omtalte historiske drama i Kulturen på P1- én er mere begejstret for filmen end den anden.",Kvantefysiker undrer sig: Hvad blev der af 'atombombens moder' i Hollywood-succes?,Mathilde Bugge,2023-08-03 14:33:00+00:00,https://www.dr.dk/nyheder/kultur/film/kvantefysiker-undrer-sig-hvad-blev-der-af-atombombens-moder-i-hollywood-succes,Underholdning,887,day,46.40683520599251,0,1,0,31.0
"Alt er mere eller mindre tilbage til normalen på Christianias kamerasky gade, Pusher Street, hvor der endnu engang bliver langet alt fra skunk og hash til euforiserende stoffer som amfetamin over disken. Natten til tirsdag barrikaderede en større gruppe christianitter med tre containere og 15 betonklodser flere af indgangene til Pusher Street i ""protest mod de utallige voldsepisoder i og omkring Pusher Street."" Aktion 'Befri Christiania' har dog ikke været uden eftervirkning, og for flere af de knap 100 beboere, som deltog i aktionen, har det medført repressalier, oplyser de til P1 Orientering. En anonym christianit, hvis identitet DR er bekendt med, er blandt andet blevet truet med at få brændt sit hus ned. I regeringspartiet Venstre understreger retsordfører Preben Bang Henriksen, at politiet har massivt fokus på fristaden. - Men øjensynligt ikke i tilstrækkelig grad til, siger han og tilføjer: - Og så skal vi ind og se på, hvad der så skal til. Beboere på Christiania har tidligere afvist, at en nærpolitistation er løsningen på problemerne med hashhandlen på Pusher Street. Men måske er tiden mere moden, for ""flere folk på Christiania bakker op om en nærpolitistation"", er meldingen til P1 Orientering. I en pressemeddelelse, der er delt på Facebook, skriver christianitterne desuden, at de er ""bange og magtesløse"". Venstres retsordfører afviser heller ikke, at det kunne komme på tale. - En nærpolitistation kunne være en af løsningerne, forklarer Preben Bang Henriksen. En nærpolitistation skal have åbent mindst 15 timer om ugen, typisk fordelt på tre-fire åbningsdage, hvor borgerne kan henvende sig og komme i kontakt med politiet. Retsordføreren opremser desuden andre løsningsforslag som en mobil politistation og en generel øget tilstedeværelse. - Om det skal være det ene eller det andet, det vil jeg gerne høre politiets egen indstilling til. Men noget skal der ske, lyder det fra Preben Bang Henriksen, som vil bede justitsminister Peter Hummelgaard (S) om at få arrangeret et møde med politiet. - Så vi netop kan få politiets udspil til, hvad der skal ske, og altså også politiets status over det, der er sket, forklarer han. I de seneste par år har politiet berettet om en stadigt mere hårdhændet optræden fra bandekriminelle i Pusher Street. 875 personer blev i løbet af 11 måneder i 2022 anholdt i området, oplyste Københavns Politi blandt andet i marts måned. Det er flere end i samme periode de foregående fire år. I slutningen af 1960'erne begyndte Forsvaret at rømme Bådsmandsstræde Kaserne på Christianshavn. Efterfølgende stod bygningerne tomme, og en gruppe af såkaldte slumstormere, hippier, kunstnere, hjemløse og narkomaner rykkede ind. De havde en drøm om at bygge et anderledes og friere samfund. 26. september 1971 blev Fristaden Christiania etableret. I 1989 stemte Folketinget Christiania-loven igennem, som lovliggjorde og fastsatte en række betingelser og rammer for anvendelsen af området. Den blev i 2004 ændret, hvor det blandt andet blev skrevet ind, at ulovligt opførte huse skulle fjernes, og at områdets fredede bygninger skulle sættes i stand. Fra 2012 har Fonden Fristaden Christiania været officiel ejer af området. Beboere kan igennem fonden købe eller leje sig selv fri. Der bor cirka 700 voksne og 150 børn på Christiania. Fristaden er den fjerdemest besøgte turistattraktion i København. Kilder: Ritzau, Kristeligt Dagblad, christiania.org og danmarkshistorien.dk. Justitsminister Peter Hummelgaard har ikke haft mulighed for at stille op til en kommentar, og ministeriet henviser i stedet til Socialdemokratiets ordfører på området, Bjørn Brandenborg. Han understreger, at der ikke en uvillighed mod et møde, og tilføjer, at det er vigtigt at have en god dialog om, ""hvad der foregår derude"". - Bander og voldspsykopater skal ud fra Christiania. Derfor kommer der inden længe et bandeudspil til at give politiet, der bekæmper dem, nogle bedre redskaber, forklarer han. Justitsminister Peter Hummelgaard har i forbindelse med urolighederne tidligere udtalt, at det er ""helt uacceptabelt, at der foregår organiseret kriminalitet på Christiania, og at kyniske kriminelle rekrutterer helt unge mennesker ind i et kriminelt miljø"". Til Ritzau uddyber ministeren, at bandepakken blandt andet skal sætte ind overfor ""bandernes ulovlige forretning, deres rekruttering af unge og den forråelse, vi ser i miljøet"". Socialdemokratiets retsordfører Bjørn Brandenborg vil ikke gå nærmere i detaljer om en nærpolitistation som et konkret løsningsforslag, men siger, at partiet lytter til politiets vurderinger. - For os handler det om i samarbejde med politiet at sørge for, de har de bedste forudsætninger til at bekæmpe kriminaliteten, og så folk kan færdes frit, siger han og tilføjer: - Der er rigtig meget politi, det er der hver dag. De er der på mange tidspunkter af døgnet, de rydder Pusher Street mange gange om ugen. Også Preben Bang Henriksen er enig i, at politiets tilstedeværelse er afgørende, og han henviser til sit tredje løsningsforslag om en øget politiindsats. - Når politiet er der, så foregår der jo øjensynlig ikke ulovlig narkokriminalitet, men når politiet ikke er der, så florerer det hele. - Derfor må jeg bare sige, at en øget politiindsats vil helt givet få sin virkning. Københavns Politi oplyser til DR Nyheder, de allerede har nærbetjente, som hyppigt patruljerer på Christiania, og at derudover ikke har yderligere kommentarer. Vi har forsøgt at få en kommentar fra Moderaternes retsordfører Tobias Grotkjær Elmstrøm, men det har ikke været muligt. 100 mennesker gik natten til tirsdag i gang med at lukke Pusher Street af med containere og store betonklodser. DR-podcasten 'Tiden' har talt med en af personerne bag aktionen.",Retsordfører foreslår nærpolitistation på Pusher Street,Ida Meesenburg,2023-08-09 20:11:00+00:00,https://www.dr.dk/nyheder/politik/retsordfoerer-foreslaar-naerpolitistation-paa-pusher-street,Politik,891,evening,47.4143294296298,0,1,0,56.0
"Ugentligt bliver ansatte i Hærens Konstabel- og Korporalforening (HKKF) udsat for krænkende adfærd. Sådan lyder kritikken fra Arbejdstilsynet, som nu kræver, at sjofle bemærkninger, overfusninger og krænkelser om seksualitet i fagforeningen stoppes. - Der er eksempler på krænkende handlinger i form af bagtalelse, stikkende og nedsættende kommentarer, overfusninger, sjofle bemærkninger og krænkelser vedrørende seksualitet, skriver Arbejdstilsynet efter to tilsynsbesøg i fagforeningen. Foreningen har ellers i selvsamme periode markeret sig på netop at ville bekæmpe krænkende adfærd blandt landets soldater. - I HKKF mener vi ikke, at Forsvaret kan være tjent med krænkende adfærd af nogen art, fordi det ødelægger arbejdsmiljøet, ødelægger tilliden, og værst af alt ødelægger folks liv, lød en udtalelse fra foreningen i august sidste år. Det er derfor ""dybt problematisk"", når fagforeningen ikke selv har styr på arbejdsmiljøet, mener professor Kurt Klaudi Klausen fra Syddansk Universitet. - Det må være en organisation, der er præget af en dårlig kultur, som tillader det. Og dårlig ledelse, der svigter, når det kan fortsætte. - Der er tale om noget, der er af en mere strukturel eller permanent karakter, siger Kurt Klaudi Klausen. Har du kendskab til mobning, chikane eller krænkelser på jobbet? Skriv til ahec@dr.dk eller krypteret til tipdr@proton.me Da Arbejdstilsynet i starten af i år er på uanmeldt besøg i soldaterforeningen, har problemerne med krænkende adfærd ifølge de ansatte stået på ""igennem 1,5 år, og forekommer aktuelt "". Men selvom fagforeningens ledelse kender til det giftige arbejdsklima, så har deres tiltag og samtaler med ansatte ikke haft tilstrækkelig effekt, og derfor kræver Arbejdstilsynet nu med et påbud, at foreningen får styr på det psykiske arbejdsmiljø. Ifølge tilsynet oplever medarbejdere, at der kan komme ""klamme jokes"" og ""sjofle bemærkninger"". Der har også været episoder med overfusninger af ansatte og højrøstet ""voksen-skældud"". For nogle ansatte betyder det, at de slet ikke har lyst til at tage på arbejde og kan føle sig helt drænet for energi, når de kommer hjem. - Ansatte oplyser, at de kan komme til at græde af frustration og fortvivlelse, efter de er blevet udsat for krænkende handlinger, skriver Arbejdstilsynet. Der er ikke nogen systematik i, hvem der bliver udsat for chikane i fagforeningen, og nogle medarbejdere har derfor også helt valgt den fælles frokost fra, lyder det. - Ansatte oplyser, at de nogle gange vælger at spise frokost på deres eget kontor fremfor i frokoststuen, da de ikke bryder sig om ”den dårlige stemning”, og muligheden for at blive mødt med eller overvære kollegaer blive udsat for krænkende kommentarer, skriver tilsynet. Vi vurderer derfor samlet, at arbejdet i HKKF udsætter ansatte for en sundhedsmæssig risiko. Utilstrækkelig forebyggelse af problemer med krænkende handlinger øger ansattes risiko for at få stress og stressrelaterede sygdomme som fx angst, depression og hjertekarsygdomme samt for i nogle tilfælde at udvikle posttraumatisk belastningsreaktion (PTSD) Virksomheden påbydes at sikre, at arbejdet planlægges, tilrettelægges og udføres, så krænkende handlinger ikke forringer ansattes sundhed på kort eller lang sigt. Allerede i 2021 lavede fagforeningen en arbejdspladsvurdering (APV). Senere fulgte en handlingsplan, hvor foreningen også anerkendte problemerne. - Den kultur, der tidligere har været kendt og accepteret i HKKF, er ikke længere den fremherskende. APV’en viser, at der foregår sladder, mobning og omtale af kollegaers seksuelle orientering, grænsende til krænkelser – intet af dette er acceptabelt, lyder det ifølge Arbejdstilsynet i planen. Og kort før Arbejdstilsynets uanmeldte besøg i fagforeningen forlangte formand Tom Block også i et indlæg, at Forsvaret forandrer sig, fordi især unge ikke vil ""hård tone – eller krænkende adfærd"". Tom Block bekræfter, at ledelsen i samme periode har ""været opmærksomme på problemet med en hård tone mellem nogle kollegaer"". Han er derfor enig i Arbejdstilsynets konklusioner, fortæller han. - Jeg er virkelig ked af den her sag. Vi kæmper for ordentlige forhold overalt i Forsvaret – og så skal vi selvfølgelig også selv gå forrest. Så det her er bare ikke godt nok. Der har i de seneste år været udskiftninger i den politiske ledelse, flytning af fagforeningens kontor og nyansættelser i foreningen, som har betydet, at nye og gamle ansatte har skullet arbejde sammen for første gang, forklarer Tom Block, som i 2020 overtog formandsposten. Efter Arbejdstilsynets besøg har han som formand holdt endnu flere samtaler med de ansatte, hyret en ekstern adfærdskonsulent og sat gang i at få lavet et adfærdskodeks for fagforeningen, forklarer han. - Medarbejderne skal føle sig trygge ved at komme til os i ledelsen, hvis de har det skidt. Det har nogle medarbejdere ikke følt, og derfor har vi en stor opgave foran os som ledere, siger Tom Block. Se Tom Block svare på kritikken: Hvordan forholder du dig til, at ’ansatte oplyser, at der kan komme klamme jokes' og 'sjofle bemærkninger’? - Jeg tager kraftigt afstand fra klamme jokes eller sjofle bemærkninger på arbejdspladsen. På en arbejdsplads skal der være trygt at være for alle medarbejdere. I skriver selv, at ansatte i Forsvaret ’har krav på et ordentligt arbejdsmiljø'. Hvordan hænger det sammen med jeres ansattes oplevelser af det psykiske arbejdsmiljø? - Det gør ekstra ondt, når man som fagforening ikke formår at leve op til de standarder, man selv kræver for sine medlemmer. Derfor skal vi gøre alt, hvad der er i vores magt for at få skabt en god arbejdsplads. Der ligger et stort arbejde forude, og som ledelse må det her være vores førsteprioritet både nu og fremadrettet, siger HKKF-formand Tom Block.","Klamme jokes og grædende ansatte: Fagforening tordner mod krænkelser, men får nu selv skarp kritik",Alexander Hecklen,2023-08-10 06:00:00+00:00,https://www.dr.dk/nyheder/penge/klamme-jokes-og-graedende-ansatte-fagforening-tordner-mod-kraenkelser-men-faar-nu-selv,Business,891,morning,49.50267379679144,1,0,0,48.333333333333336
"Kunne du tænke dig at 'leve videre' digitalt, selvom du egentlig både er død og begravet? Det er et spørgsmål, vi fremover skal kunne tage stilling til, for med kunstig intelligens kan det blive muligt at genskabe de døde. - Den sorg, vi kan være i, hvis vi mister nogen, vi virkelig elsker, og den totale længsel efter at kunne føre en samtale med dem, eller blot sige det sidste farvel, bliver en kæmpe industri, mener Christiane Vejlø, som er direktør i Elektronista og digital trendforsker. - Det kommer til at blive rigtig stort, fastslår hun. Derfor bør man i sit testamente tage stilling til, hvorvidt man vil fortsætte livet som en digital udgave. - Vi skal selv kunne bestemme, at når det er ""slut"", så er det slut, siger hun i DR-programmet ""Kunstig Intelligens - Levende døde og kunstig kærlighed"". Femte program i en ny programrække om kunstig intelligens kommer tirsdag den 25. juli på DR1 klokken 21.20, hvor vært Tobias Hansen har besøg af to eksperter til en diskussion i studiet om, hvad den nye kunstige intelligens kan, når det kommer til virtuelle venner og genskabelse af døde pårørende. Du kan se hele programserien på DRTV. Flere amerikanske tjenester som Rememory, HereAfter AI og Storyfile Life tilbyder allerede at være broen til det hinsides, så forældrepar for eksempel igen kan genforenes med det barn, de har mistet. Ved at fodre tjenesterne med blandt andet beskeder sendt over SMS eller på Messenger, kan kunstig intelligens genskabe samtaler med folk, der ikke længere fysisk befinder sig på Jorden. - Det kan være gamle mails. Alle de ting, der gennem tiden er blevet liket på sociale medier, google-historik. Så er det næsten som om personen sidder der og er sig selv, forklarer Christiane Vejlø, da hun medvirkede i DR-programmet 'Kunstig Intelligens'. - Men det er den gråzone, som gør, at det også kan blive ret ubehageligt. Hvor man virkelig skal overveje, hvorfor man gør det her. Hvorfor skal vi genskabe de døde? For hvis skyld er det? Ifølge filosof og forfatter Thomas Telving, så er noget af det, som gør os lykkelige som mennesker at bruge tid på andre mennesker. - Hvor man kan mærke, at de andre også får noget igen. Der kan man godt overveje, hvor tiden og opmærksomheden ryger hen, hvis man tilbringer rigtig meget tid med nogle, som faktisk ikke er her længere, forklarer han og tilføjer: - Den kan nok godt give en tilfredsstillelse på et kortvarigt niveau, men min umiddelbare indstilling vil være, at det ikke er en god vej at gå for mennesket. Vi har dog allerede bevæget os et stykke ned ad vejen, for kunstig intelligens har i flere år allerede kunnet bruges til at livagtiggøre personer, som ikke længere er iblandt os. Firmaet MyHeritage har for et par år siden udviklet en software, som i allerbedste 'Harry Potter-stil' kan få personer til at bevæge sig på fotografier. Alt, man skal gøre, er at scanne de gamle billeder ind på din computer og uploade dem i softwaren ’Deep Nostalgia’ udviklet af firmaet MyHeritage. Den kunstige intelligens bag algoritmerne er så god til at genskabe en virkelighedstro ansigtsmimik, at det næsten kan føles, som om man har kontakt med personen på billedet. I videoen herunder kan du se, hvordan 'Deep Nostalgia' blandt andet har gjort et fotografi levende. I 2017 fik techgiganten Microsoft godkendt et patent på at udvikle en chatbot baseret på rigtige personer. Både døde og levende. Den personlige chatbot ville hente sin måde at tale og skrive på fra de ting, som du tidligere selv har skrevet på sociale medier og i andre online beskeder. På den måde ville chatbotten komme til at lyde som dig. Tre år efter - i 2020 - kunne en sydkoreansk tjeneste ved hjælp af virtual reality 'forene en mor med hendes afdøde datter'. - Hun længes så meget efter sit barn. Og hun rører det næsten. Men kun næsten. Det er dér, vi ikke skal være, forklarer Christiane Vejlø i DR-programmet 'Kunstig Intelligens'. - Når man har muligheden for at lindre sorgen, er man måske fristet til at gøre det, men vi kommer væk fra det, det vil sige at være menneske og acceptere tingenes tilstand, siger hun. Ifølge filosoffen er det et forsøg på et opgør mod døden at bruge kunstig intelligens til at genskabe de døde i en virtuel virkelighed. - Det er en benægtelse af, at døden findes og måske et u-ønske om at gå ind i den sorg, som det er at miste en nær pårørende, forklarer han. Dog kan den kunstige intelligens rent terapeutisk også hjælpe folk med at komme videre. - Det er i hvert fald et argument for den her teknologi, siger Christiane Vejlø. - Hvis man hurtigt for eksempel har mistet en kær i et trafikuheld, hvor sorgen har været svær at håndtere. Ifølge Thomas Telving bliver teknologien med ""begyndende succes"" allerede brugt inden for psykiatrien og psykologien. - For eksempel kan børn med bestemte diagnoser have gavn af at tale med en robot, og det kan være med til at lære dem sociale færdigheder, siger han og tilføjer: - Men at sætte det ud på et frit marked, hvor alle kan bruge det, tror jeg ikke er en god idé. Den udtalelse er Christiane Vejlø ikke uenig i. - Det kan godt gå hen og blive et misbrug, siger Christiane Vejlø.",Kunstig intelligens kan gøre vores kære 'levende' igen - men skal vi det?,Ida Meesenburg,2023-07-25 20:10:00+00:00,https://www.dr.dk/nyheder/viden/teknologi/kunstig-intelligens-kan-goere-vores-kaere-levende-igen-men-skal-vi-det,Videnskab,895,evening,42.4074365532166,0,1,0,31.0
"Endnu en gang får renten et løft. Både Den Europæiske Centralbank og Nationalbanken har i dag hævet deres respektive renter. I Frankfurt skete det med et kvart procentpoint til 3,75 procent - den højeste rente i eurozonen siden maj 2021. Et par timer efter løftede den danske af slagsen, Nationalbanken, også sin med 0,25 procentpoint. Her til 3,35 procent - det højeste siden starten af 2009. Det er det niende løft af renten i eurozonen og Danmark på bare ét år. Mens der har været lidt flere i USA, hvor centralbanken, Federal Reserve, i går også leverede et renteløft. De højere renter er centralbankernes medicin mod de voldsomme prisstigninger, der ramte store dele af verden sidste år - og også er fortsat i år. Både mælken i supermarkedet, benzinen ved tankstationen og prisen på el i stikkontakten steg pludselig hurtigt. - Inflationen har været tårnhøj. Den højeste i 40 år, simpelthen, siger Jeppe Juul Borre, cheføkonom i Arbejdernes Landsbank. Det har fået de røde lamper til at blinke hos centralbankerne. For deres opgave er netop at sikre en stabil udvikling i priserne i form af lav inflation. Det kan man ikke ligefrem sige, de har været det seneste år. Så derfor er centralbankerne trådt i aktion. - Et meget effektivt værktøj til at få styr på inflationen er at hæve renterne og dermed lægge en dæmper på økonomien. Så derfor har vi set de her meget stigende renter, forklarer Jeppe Juul Borre. Ved at hæve renten slår centralbankerne til på flere fronter, der kan være med til at dæmpe prisstigningerne. Først og fremmest bliver det dyrere at låne penge. Både til kortsigtede udgifter og de mere langsigtede som at købe bolig. Det betyder, at de fleste får færre penge til overs til forbrug, og at økonomien derfor går ned i et lidt lavere gear. Samtidig bliver det også pludselig mere attraktivt at spare op i banken. Det lægger også en lille dæmper på investeringer og forbrug. Samlet set vil de højere renter normalt føre til en lavere efterspørgsel - altså, at vi bruger færre penge - hvilket vil give lavere inflation. Jo. Herhjemme er inflationen faldet pænt, hvis man kigger på det typiske mål, forbrugerprisindekset. Fra stigninger på lige over 10 procent sidste efterår er inflationen bremset otte måneder i træk. Den var nede på 2,5 procent i juni. Og en rekordhøj andel af butikkerne herhjemme regner med at sænke priserne. Men med til historien hører, at resten af Europa kæmper mere med inflation end Danmark. Gennemsnittet i EU er på 6,4 procent. Endnu vigtigere er det mål, der hedder kerneinflationen, stadig højt. Det er, når man kigger på prisstigningerne renset for energi- og fødevarepriser. - Inflationen er stadigvæk træg i at komme ned, når vi ser bort fra energi- og fødevarepriserne, siger chefanalytiker Sune Malte-Thagaard fra Totalkredit. - Det er det, der gør, at Den Europæiske Centralbank gerne vil have renten højere op. Det er for at være helt sikker på at få bugt med den her underliggende inflation. Når Den Europæiske Centralbank hæver renterne, så følger Nationalbanken typisk med. Det sker på grund af fastkurspolitikken, så kronen ikke bliver dyrere eller billigere i forhold til euroen. Så rentestigningerne slår også igennem herhjemme. - Det påvirker ikke mindst boligejere, som oplever, at det er dyrere at sidde i boligen, og særligt dem med variabel rente, siger Jeppe Juul Borre fra Arbejdernes Landsbank. - Hvis du har et boliglån med en en kort rente, så er en rente på fire procent jo en markant vending i forhold til ved nytår, hvor vi havde tre procent, og for halvandet år siden, hvor det var nede omkring nul. Så det er noget, der kan mærkes blandt boligejerne, supplerer Sune Malthe-Thagaard fra Totalkredit. Men der er også andre effekter i samfundet. - Man gør det også dyrere at være virksomhed, og det betyder, at efterspørgslen damper af i en økonomi, lyder det fra Jeppe Juul Borre. På sigt kan det altså betyde lavere vækst og lavere beskæftigelse. En anden konsekvens er, at mange boligejere udnytter de højere renter til at konvertere deres lån. Det kan give dem en lavere restgæld og dermed en kontant gevinst, hvis de enten står til at sælge huset snart - eller hvis renten falder igen. En manøvre, der dog kan have en bagside, hvis renten ikke kommer ned igen i tide. Det er det store spørgsmål, som ingen har et sikkert svar på. For hvis inflationen ikke falder til ro, vil Christine Lagarde og de andre centralbankchefer formentlig gribe til endnu flere renteforhøjelser. Men hvis de omvendt begynder at se tegn på, at priserne udvikler sig stabilt, kan det være, de allerede nu er færdige. Og som med alle spådomme om fremtiden er der forskellige bud. - Vi forventer, at det her bliver den sidste renteforhøjelse i den her ombæring. Det handler om, at inflationen er godt og grundigt på vej ned, og de har renteforhøjelser, de skal også gøre deres eget arbejde, uden at man nødvendigvis behøver at hæve renterne yderligere, siger Jeppe Juul Borre fra Arbejdernes Landsbank. Men Sune Malthe-Thagaard fra Totalkredit er på den modsatte side af hegnet: - Vi forventer, at Den Europæiske Centralbank i september vil øge renten yderligere ud fra sådan et forsigtighedsprincip. Vi regner ikke med, at inflationen vil vise nok nedadgående tendens til, at de vil stoppe. Jeg tror, at de vil gå videre, siger han.","Nu får renten igen et nøk opad – forstå, hvad det betyder, her",August Olaf Jersild,2023-07-27 17:10:00+00:00,https://www.dr.dk/nyheder/penge/nu-faar-renten-igen-et-noek-opad-forstaa-hvad-det-betyder-her,Business,896,evening,37.86870720107355,1,0,0,20.333333333333336
"Inden for det seneste år har der været en lang række eksempler på hærværk mod kunstværker. Nyeste i hukommelsen er måske kunstneren Ibi-Pippi, der skrev sin signatur på et Asger Jorn-maleri og overhældte det med kontaktlim. Måske du også husker de klimaaktivister, der i efteråret 2022 kastede tomatsuppe på et van Gogh-værk og hældte kartoffelmos på et Monet-maleri. Eller hvad med den Lille Havfrues sten, der i marts 2022 blev bemalet med et hagekors og et lighedstegn til et 'Z' - bogstavet, der flittigt er blevet brugt som symbol af russisk militær. Bekymringen for hærværk fylder da også på flere af de danske kunstmuseer, der de seneste år har opgraderet deres sikkerhed. Men hærværk mod kunst er langt fra et nyt fænomen. Her har vi samlet et udpluk af de mest spektakulære tilfælde gennem tiden. Listen byder både på knivstikkeri og skud – og en kunstner der med vilje destruerede sit eget værk... Verdens nok mest berømte maleri, Leonardo da Vincis 'Mona Lisa', har flere gange været udsat for hærværk. Hele to gange i 1956, da der blev kastet syre og senere en sten på værket, og senest i 2022 da en mandlig klimaaktivist forklædt som gammel dame i kørestol kastede kage på maleriet. Værket blev dog ikke beskadiget ved sidste års hærværk, da det er beskyttet bag glas. Men 'Mona Lisa' er slet ikke det eneste Leonardo da Vinci-værk, der er blevet forsøgt ødelagt. Hans store kultegning 'Jomfruen og barnet med Sankt Anne og Johannes Døberen' blev i 1987 beskadiget, da en mand skød på tegningen med et haglgevær, mens værket var udstillet på National Gallery i London. Skuddene ødelagde det glas, der beskyttede værket, og glasstumperne lavede et stort hul i tegningen. Da manden senere blev pågrebet af politiet, sagde han, at hans intention med hærværket var at vise sin afsky overfor 'de politiske, sociale og økonomiske omstændigheder i Storbritannien'. Han blev bagefter placeret på en institution for kriminelle sindssyge. Værket 'Girl with Balloon' af den anonyme gadekunstner Banksy var lige blevet solgt på auktion i London for svimlende 8,9 millioner kroner. Alligevel var det noget andet, der løb med opmærksomheden den dag i oktober 2018. For kort tid efter hammerslaget havde lydt, begyndte kunstværket at makulere sig selv. Banksy havde nemlig i al hemmelighed installeret en makulator i rammen. Siden har det nu makulerede værk fået nyt navn. Banksy har gendøbt det 'Love is in the Bin' (kærlighed er i skraldespanden red.), og det nye værk er igen blevet solgt på auktion – denne gang for 160 millioner kroner. Den canadiske kunststuderende Jubal Brown fandt en særlig måde at udtrykke sin afsky over de kunstværker, som han ikke kunne lide – han kastede nemlig op på dem. I 1996 gik det ud over et af Piet Mondrians abstrakte værker på Museum of Modern Art i New York. Forinden seancen havde Brown spist blå gelé og blå kageglasur, så opkastet havde en tilsvarende farve. Det var ifølge Jubal Browns eget udsagn maleriets 'ekstreme banalitet', der fik ham til at kaste op på det. Tidligere havde Brown kastet rødt opkast op ud over et Raoul Dufy-værk på kunstgalleriet i Toronto, Canada. Det lykkedes dog begge museer at rense værkerne. Han havde angiveligt planer om at kaste op på i alt tre malerier, hver gang med én af de tre grundfarver: blå, rød og gul. Men den gule opkast-seance blev aldrig til virkelighed. Den hollandske maler Rembrandts største maleri 'Nattevagten' har flere gange været udsat for hærværk. Værst gik det i 1975, da en museumsgæst på Rijksmuseum i Amsterdam gentagende gange skar i maleriet med en brødkniv. Ifølge ham selv var det 'Herren', der havde beordret ham til at skære i værket. Manden blev efterfølgende indlagt på et psykiatrisk hospital, hvor han senere begik selvmord. Fordi maleriet var i så god stand før hærværket, lykkedes det museet at få maleriet bragt tilbage i dets originale stand efter flere års restaurering. 'KILL LIES ALL' (dræb alle løgne, red.). Sådan stod der pludselig skrevet med rød spraymaling hen over lærredet på Pablo Picassos kendte maleri 'Guernica' i 1974. Maleriet hang på Museum of Modern Art i New York, og manden bag det spraymalede budskab var kunstneren Tony Shafrazi. Da han efterfølgende blev slæbt væk af politiet, råbte han ifølge The New York Times: 'Jeg er en kunstner, og jeg ville fortælle sandheden'. Shafrazis hærværk var ifølge ham selv en kunstnerisk protest over, at en amerikansk soldat var blevet benådet efter hans involvering i My Lai-massakren under Vietnam-krigen. Værket blev ikke beskadiget takket være dets tykke lag af lak. Senere er Tony Shafrazi blevet en af New Yorks mest indflydelsesrige kunsthandlere og galleriejere. - Jeg er Jesus Kristus, opstået fra de døde, råbte geologen Laszlo Toth ifølge The New York Times, da han begyndte at slå løs på Michelangelos marmormesterværk 'Pieta' i pinsen 1972. Statuen 'Pieta' forestiller jomfru Maria, der holder den korsfæstede Jesus i hænderne. Den står i Peterskirken i Rom. Med hammeren lykkedes det Toth at brække jomfru Marias arm af ved albuen og knække en del af hendes næse og øjenlåg, inden han blev fjernet fra statuen af en gruppe tilskuere. Laszlo Toth havde længe før hærværket fantaseret om, at han var Jesus. Han havde endda skrevet til paven for at kræve at blive anerkendt som Messias. Bedømt som sindssyg blev Toth indlagt på et psykiatrisk hospital i Italien. Jomfru Maria fik sin næse tilbage, da Pieta-skulpturen blev restaureret efter hærværket. Efterfølgende blev marmorværket udstillet bag skudsikkert glas.","Knivstik, opkast og spraymaling: Her er seks vilde eksempler på hærværk mod kunst gennem tiden",Veronika Skov Snedker,2023-05-19 11:19:00+00:00,https://www.dr.dk/nyheder/kultur/knivstik-opkast-og-spraymaling-her-er-seks-vilde-eksempler-paa-haervaerk-mod-kunst,Underholdning,908,day,40.250566938531925,0,1,0,41.66666666666667
"Over hele verden slår vejret den ene rekord efter den anden. Og denne sommer har vi haft de varmeste dage målt i verden nogensinde. Grækenland er præget af omfattende naturbrande, nogle steder i Italien er elforsyningen presset, fordi klimaanlæg kører på højtryk, og i den amerikanske by Phoenix havde man tirsdag målt over 43 grader for 19. dag i træk. Årsagen til, at flere steder i verden er ramt af hedebølge lige nu, kan formentlig findes i en ""perfekt storm"" af forskellige vejrfænomener, fortæller vejrvært på DR Søren Jacobsen. Forstå her, hvordan det hænger sammen. Søren Jacobsen peger først på vejrfænomenet El Niño, som udspiller sig netop nu. El Niño er et tilbagevendende fænomen, som opstår med nogle års mellemrum i Stillehavet. Til trods for at det er noget, der sker i det specifikke hav syd for ækvator, så påvirker det vejret rigtig mange steder i verden og gør overordnet set, at kloden er varmere. - Hele jordens gennemsnitstemperatur er altid relativt højere, når vi har en El Niño, siger Søren Jacobsen. - Det er et meget stort og omfangsrigt fænomen, som har indflydelse - i større eller mindre grad - på vejret mange steder i verden. El Niño opstår, når det, man kalder Passatvinden, ""tager en slapper"", som Søren Jacobsen udtrykker det. Normalt blæser den store vandmasser fra de amerikanske kontinenter mod Asien. Når man har El Niño, stopper Passatvinden med at blæse vandet fra den ene del af Stillehavet til den anden, hvilket gør, at varmt overfladevand fra den vestlige del af havet løber tilbage til de sydamerikanske kyster, forklarer vejrværten. - Når man flytter det her område med varmt overfladevand, så flytter man også området, hvor der bliver dannet mest nedbør. Det sætter nogle kædereaktioner i gang i det globale system, som gør, at vejret ændrer sig en del, siger han. En af de reaktioner er varmere vejr og tørke nogle steder. Fordi fænomenet El Niño oftest når sit højdepunkt ved juletid, har fiskerne i Sydamerika i århundreder kaldt det for 'El Niño', som betyder ""Lille dreng"" på spansk, med henvisning til Jesusbarnet. Det modsatte fænomen, at dele af Stillehavet bliver koldere, har i nyere tid fået navnet ""La Niña"", som betyder 'lille pige'. Det er vanskeligt endnu at konkludere, om de hedebølger, vi ser rundt omkring i verden lige nu, specifikt skyldes menneskeskabte klimaforandringer. Det har Sebastian Mernild, der er professor i klimaforandringer og en af de danske hovedforfattere bag forårets klimarapport fra FN, blandt andet tidligere forklaret til DR. - Man skal være meget påpasselig med hurtigt at udpege den enkelte, specifikke hændelse hen imod global opvarmning, sagde Sebastian Mernild: - Det kræver, at vi laver en masse beregninger og statistik på det, før man kan sige det. Men vi kommer til at opleve vildere vejrfænomener som ekstrem varme og tørke oftere i fremtiden, forklarer Søren Jacobsen. Samtidig gør klimaforandringerne generelt kloden varmere. - Det er måske ikke klimaforandringen i sig selv, der skaber hændelserne. Men klimaforandringerne hæver det generelle varmeniveau, så når der kommer enkelte hændelser, der giver særligt varmt vejr, så bliver resultatet endnu højere, siger vejrværten. For et par uger siden blev der flere dage i træk målt de gennemsnitligt varmeste dage på kloden nogensinde. De rekordhøje gennemsnitstemperaturer fik FN's generalsekretær, António Guterres, til at konkludere, at ""klimaforandringerne er ude af kontrol"". - Og hvis vi bliver ved med at udskyde de nødvendige tiltag, tror jeg, vi bevæger os mod en katastrofal situation. Det er de to temperaturrekorder med til at vise, sagde Guterres ifølge The Guardian. Det er ikke nyt, at Danmark og verden rammes af ekstreme og sjældne vejrforhold. Det er altid sket. Men vi kan se frem til, at det sker oftere – videnskabelige rapporter fra FN’s klimapanel har slået fast, at det bliver vildere på grund af menneskeskabte klimaforandringer, der varmer kloden op. Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud. Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Instituttet, Copernicus, FN Oveni El Niño og klimaforandringerne ser vi lige nu flere steder i verden vejrsituationer, som generelt er varme. Over eksempelvis Sydeuropa er der et højtryk, som transporterer varme op fra Nordafrika. Selvom det flere steder gør vejret rekordvarmt lige nu, så er det en helt almindelig situation, forklarer Søren Jacobsen. - Den vejrsituation, vi har lige nu i Europa, er ikke exceptionel på nogen måde. Om sommeren ser vi tit, at det er rigtig, rigtig varmt, siger han. Men vejret i Sydeuropa har været meget varmt i rigtig lang tid, hvilket gør det mere ekstremt. Og den slags vejr bliver mere almindelige med klimaforandringerne. Samtidig gør både klimaforandringer og El Niño, at det generelle varmeniveau er højere, hvilket gør almindeligt varme vejrfænomener endnu varmere, fortæller vejrværten. - De to ting hæver bundniveauet, så når der kommer vejrfænomener, som altid er varme, så kommer de til at blive ekstreme, fordi de bliver løftet op på et nyt niveau, siger han. De globale varmerekorder er absolut ikke milepæle, vi bør fejre. Det mener klimatolog Friederike Otto fra Imperial College i London til Reuters. Læs mere her.",Hvorfor er det så varmt i verden netop nu? Her er tre forklaringer,Marie Lagoni Pedersen,2023-07-20 21:04:00+00:00,https://www.dr.dk/nyheder/viden/klima/hvorfor-er-det-saa-varmt-i-verden-netop-nu-her-er-tre-forklaringer,Politik,909,evening,42.89657397107898,1,1,0,21.884615384615387
"Da Lars Kiilerich Laustsens mor døde i oktober sidste år, blev det blandt andet hans opgave at få solgt de møbler, som hans forældre gennem årene havde samlet sammen. Og auktionshuset Lauritz.com virkede som et godt sted at få afsat møblementet. - Det var nogle møbler, mine forældre satte meget pris på – og de ville gerne have vidst, at jeg kunne have omsat nogle af dem til penge, siger han. Forældrenes hus er nu ved at blive tømt. Men Lars Kiilerich Laustsen kan stadig pege rundt i stuen på de steder, hvor der blandt andet var et spisebord med Y-stole rundt omkring og dér, hvor Børge Mogensen-sofaen stod. - Min gamle far har altid sagt til mig, at jeg skulle være opmærksom på, at der stod nogle ting i huset her, som var penge værd. Jeg skulle ikke bare lade nogen komme og tømme huset. Men det er jo desværre nærmest det, som er sket. Lars Kiilerich Laustsen fortæller om nogle af de ting, som han fik solgt via Lauritz.com: I alt har Lars Kiilerich Laustsen nu 30.895 kroner til gode hos Lauritz.com, efter møblerne blev bortauktioneret. Men pengene nåede ikke at blive udbetalt, inden firmaet i dag blev begæret konkurs. Og for kunder som ham, kan der være lang vej til af få pengene. - Det er jo nærmest noget, man kan sammenligne med tyveri ved højlys dag, siger han. - Jeg er egentlig ikke vred. Jeg er mere sådan målløs. Jeg kunne jo lige så godt have inviteret nogle tyve ind og ladet dem stjæle møblementet, som jeg kunne have taget kontakt til Lauritz.com. I alt har kunder som Lars Kiilerich Laustsen cirka 50 millioner kroner til gode hos Lauritz.com. De møbler, som han havde solgt fra forældrenes dødsbo blev afhentet sidst i marts. - Jeg troede, at Lauritz.com var et velrenommeret firma. Bare det at tage beslutningen om at ringe til dem og få en aftale i stand om, at de kom og hentede møblerne var en stor beslutning for mig. Lauritz Christensen Auktioner er et af landets ældste auktionshuse og blev grundlagt i 1885. I 1999 fik auktionshuset nye ejere, hvor navnet blev lavet om til Lauritz.com. Siden år 2000 har huset kun haft auktioner på nettet. I 2016 blev selskabet børsnoteret, og i dag består Lauritz.com også af 12 auktionshuse, hvor det ene ligger i Belgien. Men virksomheden mangler penge. Sidste år havde selskabet en negativ egenkapital på 59 millioner kroner. Kilde: Lauritz.com og Ritzau Omkring maj måned begyndte Lars Kiilerich Laustsen at blive bekymret for, hvilken tilstand virksomheden var i. - Man havde hele tiden et indtryk af et firma, der gik på isflager og hele tiden sank ned. Og dét har jo vist sig at være rigtigt. - Jeg kan så være bagklog og sige, at jeg nok burde have undersøgt, hvordan det stod til med det firma. Da auktionshuset for knap to uger siden kom under rekonstruktion, efter det ikke var lykkedes at finde nye investorer, begyndte Lars Kiilerich Laustsen for alvor at miste håbet for, at han nogensinde vil se sine penge. Nu har han næsten helt opgivet. - Nu er jeg temmelig pessimistisk, fordi jeg er jo kun en lille kreditor. Auktionshuset skylder i alt godt 148 millioner kroner væk. Og kurator og Skat skal have deres penge først. Derfor kan der være lange udsigter til, at kunderne ser deres penge. - Det vil sige, at selvom der er penge tilbage i konkursboet, så vil forbrugerne komme bagerst i køen, forklarer Mads Reinholdt, der er direktør i Forbrugerrådet Tænk. Og hvis ikke der er nogen penge tilbage, når alt er gjort op, ser det sort ud. Forbrugerrådet Tænk opfordrer dog kunder til at få samlet al dokumentation, hvis man har penge til gode. Dem kan man sende til konkursboet og anmelde sit krav. De mere end 30.000 kroner skulle Lars Kiilerich Laustsenhave brugt på en kommende rejse – og måske et par nye briller, da han snart skal opereres for grå stær og formentligt får brug for nye. Og pengene havde da lunet, som han siger. - Men jeg er måske mere sur på de kunders vegne, som havde kalkuleret med, at de skulle bruge pengene til en sommerferie eller andet og som ikke havde for meget i forvejen. Men tilbage står han også med tanken om, hvad hans forældre ville have tænkt. - Møblerne betød meget for min nu afdøde far og mor. De satte virkelig pris på dem, og hvis de havde oplevet det her, tror jeg virkelig, de var blevet sure, siger han. Dagen igennem har DR forsøgt at få en kommentar fra Lauritz.com's tidligere ledelse og kurator - dog uden uden held. På Lauritz.com bliver besøgende lige nu mødt af blandt andet denne besked: Vi er opmærksomme på, at mange kunder har indleveret effekter til Lauritz.com A/S, som er blevet solgt, uden at kunderne har modtaget deres penge. Der er også kunder, som har indleveret effekter til Lauritz.com A/S, som ikke er solgt, og som fortsat opbevares. Vi er også opmærksomme på, at der er kunder, som ikke har modtaget den vare, som de har købt. Lauritz.com har registreret alle indleverede varer og alle gennemførte salg, og som kunde – uanset om du er sælger eller køber – behøver du foreløbig ikke at gøre noget. Det er vores forventning, at alle berørte kunder vil blive kontaktet i løbet af 2-4 uger. Har du også penge til gode hos Lauritz.com? Se her i artiklen, hvad du skal gøre:",Lauritz.com solgte dødsboet efter Lars' forældre: Nu har han mere end 30.000 kroner i klemme,Rasmus Jungersen,2023-07-11 21:38:00+00:00,https://www.dr.dk/nyheder/penge/lauritzcom-solgte-doedsboet-efter-lars-foraeldre-nu-har-han-mere-end-30000-kroner-i,Business,912,evening,31.8172083707874,1,0,0,23.31372549019608
"Efter en sommer med usædvanlig tørke efterfulgt af usædvanligt meget regn herhjemme og ekstremt og farligt vejr verden over, er der for alvor gang i klimadebatten. Beskeden fra klimaeksperterne er klar: Vi handler for langsomt, og gør for lidt. Det er derfor heller ikke gået ubemærket hen, at Danmarks klimaminister, Lars Aagaard (M), i fredags fortalte, at han mener, Danmark er og skal være ambitiøse, men ikke uden massiv opbakning i befolkningen. - Vi skal have en klimapolitik, som 80 procent af danskerne kan se sig i, lød det fra ministeren. Det har blandt andet mødt kritik fra Greenpeace og den grønne tænketank Concito. Og nu melder politiske ledere sig også i koret af kritikere. - Jeg synes ikke, at ministerens udmelding giver nogen mening, siger Martin Lidegaard, der er politisk leder for De Radikale. - Hvorfor er det lige præcis, at det er de grønne reformer, man skal have 80 procents opbakning til? Det gælder jo ikke for alle de andre reformer, som regeringen har gennemført. I 2011 blev han selv udnævnt som klimaminister i den daværende Helle Thorning-regering. - Når man vælger at blive klimaminister, så har man jo også det ansvar at fortælle, hvad der skal gøres. Hvis man bare sidder og venter på, at andre tager den opgave på sig, så sker der jo ingenting. - Min klare erfaring er, at hvis man forklarer danskerne, at det her er nødvendigt – så er der også opbakning til det. Jeg tror faktisk danskerne ønsker en langt mere offensiv klimapolitik. Det er regeringen, der halter bagefter, siger Martin Lidegaard. Den politiske leder og tidligere klimaminister bliver bakket op af Michael Bang Petersen, der er professor hos Aarhus Universitet, hvor han forsker i kriseadfærd hos befolkningen. Ifølge ham afspejler Lars Aagaards udmeldinger en manglende viden – både om befolkningen og hans egen rolle som minister og politiker. - Det underliggende budskab i ministerens udmeldinger om de 80 procents opbakning er, at befolkningen er en hindring i forhold til at intensivere kampen mod klimaforandringer fra dansk side. Det mener jeg er en forkert analyse, siger han. Meget tyder ifølge professoren på, at der i befolkningen faktisk allerede eksisterer en meget stor vilje til at gøre noget ved netop denne problemstilling. - De undersøgelser, vi har til rådighed, viser, at befolkningen faktisk tager klimaforandringerne enormt alvorligt. Undersøgelserne er lavet, inden den nuværende sommer, som har budt på flere typer ekstremt vejr med den varmeste juli nogensinde målt globalt og den vådeste juli registreret i Danmark, påpeger Michael Bang Petersen. Fra Alternativets politiske leder, Franciska Rosenkilde, er der også hård kritik til Lars Aagaard på baggrund af hans udmelding. - Det mest forstemmende er, at vi har en klimaminister, der ikke har nogen visioner og ambitioner, på trods af at klimakrisen er så accelererende, som den er – og at han ikke viser en vej for danskerne for, hvordan vi skal bidrage positivt til klimaforandringerne. Ifølge Michael Bang Petersen kan klimaministeren faktisk være med til at lede befolkningen og få endnu flere til at bakke op om en klimapolitik. For når det kommer til løsninger på problemer, så tyder forskning på, at befolkningens holdninger i meget stor udstrækning faktisk et ”ekko af politikernes holdninger”. - Hvis politikerne har modet til at være ledere, så kan de faktisk gå ind og påvirke befolkningen og fortælle, hvad der er nødvendigt for at løse problemet, siger Michael Bang Petersen, der både rådgav regeringen og sundhedsmyndighederne under coronakrisen og forskede i, hvor danskerne reagerede på coronarestriktionerne. Idéen om, at danskerne har en holdning, som politikerne skal matche, afspejler ikke den måde, der normalt dannes holdninger i befolkningen, forklarer Michael Bang Petersen. Faktisk er det næsten lige omvendt. - Borgerne vil have, at politikerne går ind og viser en vej og udviser lederskab. Vi kan se, at når et parti fremlægger værktøjer som nødvendige, så følger deres vælgere ofte efter. I et interview med TV 2 svarede statsminister Mette Frederiksen i dag blandt andet på spørgsmål om klimaministerens udmelding om 80 procents opbakning. Og den erklærede hun sig enige i. - Selvfølgelig er det da et mål, når vi står over for nok den største opgave i vores tid; nemlig at få løst klimakrisen, at det er noget, vi gør sammen. Det mener jeg faktisk er et særskilt mål. Vi har ikke behov for splittelse, vi har behov for at samle os, sagde Mette Frederiksen til TV 2. I regeringsgrundlaget for SVM-regeringen står der, at man vil træffe ”en lang række svære, men fremsynede politiske beslutninger”. Og sådan ér det at være politiker, påpeger Martin Lidegaard. - Det er jo en politikers vilkår, at man en gang imellem må gå forrest og sige, hvad der skal til – også hvis befolkningen ikke altid er enige med én. Det undrer Michael Bang Petersen, at regeringen, som har et solidt politisk flertal bag sig, godt tør kaste sig ud i for eksempel kampen om at afskaffe store bededag, som der blandt befolkningen var stor utilfredshed med, men tilsyneladende ikke tør udvise samme mod, når det handler om klimapolitikken. - Jeg kan i hvert fald sige, at det ikke harmonerer godt med den grundlæggende fortælling om de unikke muligheder, der er ved at have en flertalsregering. For forskning peger på, at de faktisk kunne sætte eftertrykkelig handling bag nogle politiske visioner. Det har ikke været muligt at få en kommentar fra klimaministeren inden deadline for denne artikel. Klimaminister Lars Aagaard gæstede for nyligt også Deadline. Det interview kan du se lige her:",Klimaminister angribes fra flere sider efter udmelding: ’Han har misforstået sin rolle’,Rasmus Jungersen,2023-08-14 08:13:00+00:00,https://www.dr.dk/nyheder/indland/klimaminister-angribes-fra-flere-sider-efter-udmelding-han-har-misforstaaet-sin,Samfund,912,morning,47.92259552042161,1,0,0,45.333333333333336
"Publikum havde sat sig til rette i biografsædet ved premieren i London på Christopher Nolans nye storfilm 'Oppenheimer'. Inden da havde de måske været så heldige at få et glimt af stjernerne i filmen - Florence Pugh, Matt Damon, Cillian Murphy, Emily Blunt, Robert Downey Jr. - på den røde løber. Men skuespillerne var ikke at finde i biografsæderne. De var nemlig gået, kort tid inden filmen skulle vises. For en strejke blandt medlemmerne af Hollywoods skuespillerforening i USA, SAG-AFTRA, var nemlig gået i gang, og derfor var stjernerne smuttet. Det skriver både CNN og BBC. Dermed slutter de sig til manuskriptforfatterne i Hollywood, der har strejket siden begyndelsen af maj. Og det er langt fra normalt, at skuespillerne i Hollywood strejker. Det fortæller DR's journalist i Washington D.C, Lasse Engelbrecht. - Det er første gang i 43 år, at Hollywood-skuespillernes fagforening nikker ja til en strejke, og det er første gang siden 1960'erne, de gør det sammen med manusforfatterne. Det var dengang, Marilyn Monroe stadig indspillede film, fortæller han og fortsætter: - Det betyder, at Hollywood går i stå. For det drejer sig ikke bare om stjerner som Matt Damon og Meryl Streep, men om 160.000 tv-og filmskuespillere, der forlader studierne. Det er en stor begivenhed. Flere fra publikum i biografen i London filmede instruktøren, Christopher Nolan, mens han kommenterede, at skuespillerne var smuttet, da han skulle præsentere filmen i biografsalen. Det ser man i flere videoer, der er blevet delt på Twitter. - Vi må anerkende, at I så dem tidligere på den røde løber. Desværre er de smuttet for at strejke, sagde han på scenen. Men han understregede, at han støttede dem fuldt ud. - De slutter sig til min egen fagforening - manuskriptforfatterne - i deres kamp for at få en retfærdig løn. Og vi støtter dem, sagde Nolan. Strejken sker efter mislykkede forhandlinger mellem skuespillernes fagforening og de store film- og tv-studier om at skabe en ny aftale. Den gældende aftale mellem de to parter udløb natten til onsdag. Allerede inden den udløb, havde flere skuespillere gjort det klart, at de var klar til at strejke. Skuespillerne har ligesom manuskriptforfatterne kæmpet for at få mere i løn og bedre arbejdsvilkår, blandt andet efter at streaming har gjort sit indtog og ændret hele film- og tv-branchen. Desuden har der været bekymring om film- og tv-studiernes mulighed for at bruge kunstig intelligens til at skabe manuskripter. Ifølge avisen Los Angeles Times er fagforeningens formand, Fran Drescher, skuffet over, at der ikke er fundet en aftale. - Jeg er chokeret over den måde, folk, vi har lavet forretninger med, har behandlet os. Det er ulækkert, siger hun. Lasse Engelbrecht fortæller, at skuespilleren flere gange har ""tordnet mod grådige direktører og folkene på Wall Street, der udnytter almindelige, arbejdende amerikanere"". - Man skal huske, at langt hovedparten af de strejkende er almindeligt lønnede mennesker, der mener, at de har svært ved at få en dagligdag til at fungere, sådan som lønningerne har udviklet sig. Men de er oppe mod magtfulde selskaber - det gamle Hollywood som Disney og Sony, men også mod streamingtjenester som Netflix og Amazon, siger han. Han forklarer, at filmindustrien har beklaget, at skuespillernes fagforening opfordrer til strejke. De hævder, at skuespillerne har fået historiske lønforhøjelser. Det gælder blandt andre chefen for Disney, Bob Iger, der kalder skuespillernes og manusforfatternes krav for ""urealistiske"" i Los Angeles Times. - Og så er flere chefer i øvrigt anonymt gået til angreb på fagforeningslederen i flere medier, siger DR's journalist i Washington, Lasse Engelbrecht. Noget af det, der også har skabt uenighed i forhandlingerne, er brugen af kunstig intelligens, som både skuespillere og manusforfattere frygter kan ende med at overtage deres arbejde. Ifølge film- og tv-studiernes forening havde man tilbudt ""en banebrydende aftale"" til skuespillerne, fortæller de selv. Men det forslag bliver ikke betragtet på samme måde af SAG-AFTRA's administrerende direktør, Duncan Crabtree-Ireland, skriver underholdningsmediet IGN. - De foreslog, at en skuespillers optræden kunne blive scannet, og så ville vedkommende få løn for en hel dag. Men så ville selskaberne eje den scanning, skuespillerens afbildning og deres lighed, og de ville kunne bruge det i en evighed i alle de projekter, de ville - men skuespilleren ville stadig kun få løn for den dag, de blev scannet og ikke få kompensation i fremtiden, fortæller han til IGN. - Hvis du synes, det er banebrydende, så synes jeg, du skal tænke over det en gang til, siger han. Forslaget bliver også sammenlignet af IGN med præmissen i et afsnit af den dystopiske science-fiction serie 'Black Mirror'. Strejken blandt manusforfatterne har allerede forsinket flere store projekter, deriblandt mange af de nye superheltefilm fra Marvel, de næste sæsoner af serierne 'Stranger Things' og 'The Last of Us', og flere af de populære late night-talkshows har i perioder haft sort skærm. Men nu, hvor skuespillerne også strejker, kan det betyde, at endnu flere projekter går en usikker fremtid i møde. - Skuespillerne må ikke arbejde, og de må i øvrigt heller ikke promovere deres film – det gælder for eksempel 'Oppenheimer'. Det betyder også, at tv-shows bliver erstattet med genudsendelser, fortæller Lasse Engelbrecht. Det forventes også, at tv-seriernes prisuddelingsshow, Emmy, bliver udskudt eller aflyst på grund af strejken, skriver BBC. Sidste gang, manuskriptforfatterne alene strejkede, var i 2007. På grund af de mange udskydelser og aflysninger vurderede brancheorganisationerne ifølge Reuters, at strejken kostede omkring to milliarder dollar. Ifølge Reuters kan Netflix, HBO og andre streamingtjenester stadig producere serier og film fra andre lande, mens Hollywood-produktionerne bliver sat på pause.","Stjernerne forlod filmpremiere, da skuespillerstrejke gik i gang: 'Hollywood går i stå'",Rasmus Christiansen,2023-07-14 07:13:00+00:00,https://www.dr.dk/nyheder/udland/stjernerne-forlod-filmpremiere-da-skuespillerstrejke-gik-i-gang-hollywood-gaar-i-staa,Udland,916,morning,44.10784897448005,1,0,0,45.333333333333336
"Et minut og ti sekunder. Så lang tid tog det distriktsanklageren i Georgia, Fani Willis, at læse navnene op på de tiltalte i den seneste straffesag mod Donald Trump ved et pressemøde tidligt i morges. Den tidligere præsident er nemlig en af i alt 19 tiltalte i sagen om mulige forsøg på at manipulere valgresultat i Georgia ved præsidentvalget i 2020. Ved pressemødet i morges dansk tid præsenterede Fani Willis sagen mod Donald Trump og de 18 andre tiltalte: Sagen, der rejses i Georgia, er den fjerde straffesag mod Trump på fem måneder og adskiller sig ved at have så mange tiltalte. - Men det gør den ikke mindre alvorlig for Trump, siger Philip Khokhar, DR's USA-korrespondent. Han peger på, at Trump-advokaten Rudy Giuliani og Mark Meadows, stabschef i Det Hvide Hus under Trump, er tiltalt sammen med en lang række andre personer. - Og det kan blive et ganske stort problem for Trump, at de også er tiltalt. - Han risikerer, at nogle af de her personer vender sig imod ham i retssagen - simpelthen for at redde deres eget skind, siger korrespondenten. I alt 19 personer er tiltalt i sagen fra Georgia. De er alle tiltalt for det, der i USA hedder racketeering. Den tiltale bruges sædvanligvis mod medlemmer af grupper for organiseret kriminalitet og kan straffes med op til 20 års fængsel. De tiltalte her: - Donald Trump, tidligere amerikansk præsident. - Rudy Giuliani, advokat for Trump. - Mark Meadows, stabschef i Det Hvide Hus i Trumps præsidentperiode. - John Eastman, advokat for Trump. - Kenneth Chesebro, advokat og Trump-støtte. - Jeffrey Clark, topembedsmand i Justitsministeriet. - Jenna Ellis, advokat for Trump-kampagnen. - Robert Cheeley, advokat, der promoverede påstande om valgsvindel. - Mike Roman, ansat i Trump-kampagnen. - David Shafer, formand for Republikanerne i Georgia og falsk valgmand. - Shawn Still, falsk republikansk valgmand. - Stephen Lee, pastor, der er blevet sat i forbindelse med intimidering af ansatte ved valget. - Harrison Floyd, leder af organisationen Black Voices for Trump. - Trevian Kutti, pressemedarbejder, der er blevet sat i forbindelse med intimidering af ansatte ved valget. - Sydney Powell, advokat for Trump-kampagnen. - Cathy Latham, falsk republikansk valgmand, der er blevet sat i forbindelse med et brud på valgsystemet i Coffee County i Georgia. - Scott Hall, er blevet sat i forbindelse med et brud på valgsystemet i Coffee County i Georgia. - Misty Hampton, tilsynsførende ved valget i Coffee County i Georgia. - Ray Smith, advokat for Trump-kampagnen. Kilde: CNN via Ritzau Georgia blev i årtier regnet for at være en republikansk stat, men blev vundet snævert af Joe Biden med lidt over 11.000 stemmer ved valget i 2020. I starten af januar 2021, mens Donald Trump stadig var præsident, ringede han til Georgias valgansvarlige, Brad Raffensperger, og forsøgte at overbevise ham om ""at finde 11.780 stemmer"". Det afviste den republikanske valgansvarlige. Et uddrag af samtalen kan høres her: Efter offentliggørelsen af telefonsamtalen, begyndte Fani Willis at undersøge mulige forsøg på manipulation af valget i Georgia. Og efter omkring to og et halvt års efterforskning mener hun, at der har været forsøg på ulovligt at omstøde valgresultatet i staten, og at der har været tale om et organiseret netværk, hvor de tiltalte samarbejdede, påpeger Philip Khokhar. Donald Trump nægter sig skyldig i alle anklager mod ham i de tre andre straffesager, der er mod ham, og hans stab afviser også de seneste anklager mod ekspræsidenten. - De fratager præsident Donald Trumps ret til at ytre sig frit og retten til at udfordre et uærligt og stjålet valg, lyder det blandt andet. På Donald Trumps sociale medie, Truth Social, beskylder ekspræsidenten distriktanklageren i Georgia for at være ""meget korrupt"": Fani Willis er demokrat, men samtidig er Georgia en delstat, hvor Republikanerne blandt andet kontrollerer det lokale senat og Repræsentanternes Hus. - Derfor er det lidt sværere for Trump at sige, at det her er en konspiration imod ham. Ikke desto mindre er det det samme forsvar, som han og hans advokater bruger, siger Philip Khokhar. Korrespondenten peger på, at sagen i Georgia er markant anderledes end blandt andet sagen i Washington D.C., hvor Donald Trump er tiltalt for at forsøge at forhindre godkendelsen af valgresultatet i 2020. De andre sager er nemlig såkaldte føderale sager, hvor det er USA som nation, der lægger sag an mod Trump for at have brudt føderale love, der gælder overalt i USA. Men i Georgia er der tale om en retssag på delstatsniveau, og her har den amerikanske præsident ikke noget at skulle have sagt. - Så hvis Trump skulle blive præsident, så har han ikke den teoretiske mulighed, at han kan benåde sig selv. Det kan man simpelthen ikke som præsident ved en delstatssag, siger Philip Khokhar. Den samme pointe finder man hos Ruben Toft Sindahl, der er juridisk analytiker hos mediet Kongressen.com. Han vurderer, at der er ""en god chance"" for, at ekspræsidenten kan bliver dømt og peger på, at det kun er Georgias guvernør, der kan benåde folk i deltstaten: Der er også en væsentlig anden væsentlig forskel i forbindelse med retssagen i Georgia, siger Philip Khokhar. Nemlig, at retssagen i Georgia - modsat de tre andre retssager - formentlig kommer til at køre for rullende kameraer. - Så hele Amerika og hele verden kan sidde og følge med. Det kan blive et skuespil uden lige, siger han. Filminstruktøren Christoffer Guldbrandsen har været med til at skabe en dansk dokumentar om Donald Trumps sidste tid som præsident. Her på DR TV kan se du se dokumentaren 'A Storm Foretold'.",USA-korrespondent: De mange medtiltalte i sag om valgsvindel kan blive Trumps store problem,Sean Coogan,2023-08-15 11:40:00+00:00,https://www.dr.dk/nyheder/udland/usa-korrespondent-de-mange-medtiltalte-i-sag-og-valgsvindel-kan-blive-trumps-store,Udland,921,day,41.41274646793976,1,0,0,42.57142857142857
"Der er blevet sat et foreløbigt punktum i sagen om tidligere formand for Fagbevægelsens Hovedorganisation (FH) Lizette Risgaard, efter en længe ventet advokatundersøgelse i går blev fremlagt. Men tilbage står en fagbevægelse, der nu skal samle stumperne op, efter et langt forløb der fik Risgaard til at træde af tronen. Et forløb, der af flere i fagbevægelsen beskrives som ""uskønt"". Først gik hun på orlov, og siden forlod hun formandsposten, efter fagforbundene i FH's magtfulde forretningsudvalg én efter én trak støtten til hende. Det skete, før advokatundersøgelsen var afsluttet, men efter beretninger om grænseoverskridende adfærd, som hun blev anklaget for i Berlingske og i Ekstra Bladet. Undersøgelsen peger på 5 ud af 25 sager, hvor det er bevist, at der er forekommet fysiske berøringer - og i tre tilfælde vurderes det, at berøringerne var uønskede og måtte anses som berøringer med seksuelle undertoner. Samtidig konstaterer undersøgelsen dog, at der ikke har været brud på lovgivningen. Flere i fagbevægelsen medgiver, at hele sagen burde være forløbet på en anden måde. - Det var et uskønt forløb, og jeg ville ønske, vi kunne have gjort det på en anden måde, siger formand for pædagogernes fagforening BUPL Elisa Rimpler. Fagbevægelsens Hovedorganisation (FH) er paraplyorganisation for mange danske fagforeninger og beskriver sig selv som talerør for 1,3 millioner lønmodtagere. Den repræsenterer arbejdstagere på tværs af brancher og forhandler med arbejdsgivere og regeringen om løn og arbejdsvilkår for sine medlemmer. Kilde: FH Fungerende formand for FH Morten Skov Christensen er enig og fortæller, at det har været ""svært at navigere i"" forløbet. - Jeg tror også, at vi nu er rustet til, at skulle der ske lignende episoder en anden gang, så er vi bedre forberedt på at kunne håndtere det, siger han. Risgaard selv er glad for endelig at se undersøgelsen fremlagt, men peger på de konsekvenser forløbet har haft for hende og hendes nærmeste. - Det, at få af forbundene i FU (forretningsudvalget, red.) ikke holdt den aftale, vi havde indgået, har påført mig og min familie skade, og ja også megen sorg, skriver hun i et opslag på Facebook. Fælles for de repræsentanter for fagbevægelsen, som DR har talt med, er, at de glæder sig over, at det konkluderes, at der ikke er foregået noget ulovligt. - Jeg er glad for, at den giver os et godt grundlag, vi kan arbejde videre for i fællesskab, så vi kan begynde at komme videre, siger Morten Ryom, formand for 3F Ungdom. BUPL's Elisa Rimpler er også er talsperson for advokatundersøgelsen, der blev præsenteret i går. Hun tror på, at advokatundersøgelsen sætter et punktum, men medgiver dog, at man i fremtiden vil reagere anderledes på lignende episoder, så sagerne kan blive håndteret i FH's udvalg. - Juridisk er der ikke noget, man kan handle på. Vi har allerede et kodeks og en whistleblowerordning. Så er der selvfølgelig nogle politiske ting, vi skal gribe fat i, men overordnet set er det et punktum, siger BUPL's Elisa Rimpler. Det er dog ikke alle, der er lige glade for rapportens indhold. Lene Lindberg, formand for FOA Nordsjælland, er glad for, at man nu kan komme videre, men hun føler ikke, at undersøgelsen giver alle svar. - Jeg er glad for, der ikke er noget at komme efter juridisk. Men jeg synes ikke, den er særlig konkret i forhold til de mennesker, der har følt sig krænket. Jeg havde håbet på, at der havde været lidt mere kød på de oplevelser, siger hun. Hele advokatundersøgelsen bliver ikke fremlagt offentligt, da det ifølge FH ville være et brud på tavshedspligten. Men med undersøgelsen kan de fagbosser, der i april trak støtten til Lizette Risgaard én efter én få et bredere overblik over sagernes omfang med uvildige juristers vurdering, omend FH selv har betalt for den. Ifølge Mette Frets Nielsen, der er forbundssekretær i Fængselsforbundet, så skulle man have ventet med at tage stilling til Risgaard til nu, hvor advokatundersøgelsen er gennemført. - Jeg synes, man skulle have ventet på en advokatundersøgelse, inden nogen sagde, de ikke havde tillid til hende og andre bakkede hende op, siger hun. - Det gjorde, at man på en eller anden måde blev splittet i fagbevægelsen. Undersøgelsen peger også på, at resten af ledelsen i FH står uden nogen skyld. Derfor kan der nu ses frem mod valget af en ny formand til september. - Der er jo en lettelse i fagbevægelsens top over, at de andre klarer frisag, siger Gitte Redder, der er journalist, faglig kommentator og vært på podcasten 'Fagbevægelsen Uden Filter'. - Nu skal man ud af Lizette-sagens skygge, og det gør man kun, hvis man er sikker på, at der ikke er mere at komme efter. Undersøgelsens konklusioner baner vejen for, at formandskandidater kan melde deres kandidatur. Lige nu har ingen meldt sig - heller ikke den fungerende formand, Morten Skov Christensen. Men når den nye formand er på plads, så er håbet, at man kan fokusere på andre vigtige emner i FH, siger Gitte Redder. - Håbet er, at man kan begynde at tale fagpolitik igen - tilbagetrækningsordninger, trepartsaftaler - og lade være med at tale om berøringer, gramseri og så videre, siger hun. Lizette Risgaard afviser, at hun har gramset på nogen, men advokatundersøgelsen peger på, at der altså har været tilfælde, hvor der har været uønsket berøring med seksuelle undertoner. Til trods for det forbryder hun sig ikke på nogen lovgivning, og dermed mener Gitte Redder, at hun står godt i forhold til at have en rolle i fagbevægelsen i fremtiden. - Men det bliver ikke i FH, siger hun.","Fagbevægelsen ser fremad efter 'uskønt forløb': 'Ville ønske, vi kunne have gjort det på en anden måde'",Mathias Oldager,2023-08-04 10:53:00+00:00,https://www.dr.dk/nyheder/indland/fagbevaegelsen-ser-fremad-efter-uskoent-forloeb-ville-oenske-vi-kunne-have-gjort-det,Business,922,day,42.65709728867624,1,0,0,22.88235294117647
"Du skal på toilettet og vil gerne lige have telefonen med, så du kan klare et par baner i ‘Candy Crush’. Men dit badeværelse er en dødszone for det trådløse internet. Du har simpelthen intet signal. Det er måske nok et ‘first world problem’, men wifi-døde zoner i vores hjem er for mange et ret irriterende fænomen. Men hvorfor sker det egentlig? Vi har bedt Jimmy Jessen Nielsen, lektor med speciale i trådløs kommunikation på Aalborg Universitet, om at forklare os videnskaben bag. - Hullerne i signalet opstår på grund af den måde, som radiobølgerne i wifi-signalet spreder sig ud i boligen på. Jo, længere afstanden til routeren er, jo mere dæmpes signalet. Men forskellige typer materialer - såsom vægge - dæmper mere end luft og kan give døde områder i boligen, siger han. - For at forstå hvordan vores trådløse netværk - eller i daglig tale wifi - opfører sig derhjemme, er vi nødt til at forstå, hvordan et trådløst netværk fungerer, siger Jimmy Jessen Nielsen. En trådløs router - den boks med små farvede lamper din internetudbyder har sat op hos dig - sender radiobølger ud i alle retninger i dit hjem. Måske vil du kalde det for ’first world problems’ eller ’i-landsproblemer’. Men på DR Viden er intet for småt til at blive undersøgt. Heller ikke det helt banale. For hvad er det, der gør, at du ikke kan vælge film på Netflix? Hvorfor går mobilen ud, selvom der står 20 procent batteri tilbage, og hvorfor er der nogle rum i huset, der har et elendigt WiFi-signal? Det er spørgsmål som disse, vi forsøger at finde svar på i denne artikelserie.Se mange flere i-landsproblemer her. Bølgerne bevæger sig gennem vægge, døre og luften. Derfor har du forbindelse på din smartphone i stuen, selvom du lukker døren ud til gangen, hvor routeren står, forklarer han. Når din smartphone får forbindelse til routeren, sender den radiobølger med information tilbage til routeren. Når du tjekker din Instagram, sender din telefon en anmodning om at få adgang til hjemmesiden - og så sender routeren små “datapakker” med den tekst og de billeder, der ligger på siden, tilbage. Radiobølger er - ligesom lys - det man kalder for elektromagnetiske bølger. Forskellen på radiobølger og lys fra eksempelvis en lampe er, at antallet af bølger per sekund - også kaldet frekvensen - er meget, meget højere for lys, forklarer Jimmy Jessen Nielsen. Radiobølger er med andre ord store, langsomme bølger, men det giver dem faktisk en fordel. Hvor de bittesmå lysbølger brager ind i de atomer og elektroner, der udgør væggen, så er radiobølgerne for store til at lade sig genere af atomerne. Det er lidt ligesom et menneske, der går en tur i regnen. Han bliver ramt af regndråberne, men de stopper ham ikke. Prøver en myg at flyve en tur i regnen, skal der bare en enkelt dråbe vand til for at stoppe den. Ligesom Superman har radiobølgerne dog et svagt punkt: Metaller. Alle byggematerialer - såsom træ, mursten eller gips dæmper bølgerne en smule, men metal reflekterer radiobølgerne i stedet for at lade dem passere igennem. - Hvis der er armering i væggen, kan signalet ikke så let trænge igennem. Metaldøre og beton kan også sætte en stopper for radiobølgerne, siger Jimmy Jessen Nielsen. Armerede betonvægge - det vil sige, at et jernskelet er støbt ind i væggene - kan få hele huset til at opføre sig som et såkaldt faraday-bur, hvor væggene lukker helt af for elektromagnetiske bølger, forklarer Jimmy. Det er det samme, der sker, når du kører med tog, siger han. Danske tog er bygget op omkring et jernskelet - og der er sat metalfilm på vinduerne for at skærme for solen - og det betyder, at det kan være nærmest umuligt at få dit 4g-signal ind i toget. Også afstanden fra routeren spiller ind. - Der er er regler for, hvor kraftigt et signal en helt almindelig router må sende ud. Det sætter en begrænsning på, hvor langt signalet rækker. Typisk sender den med en brøkdel af en watt, og det gør den for ikke at blokere dine naboers signaler, siger Jimmy Jessen Nielsen. Ligesom når du smider en sten i vandet, bliver bølgerne mindre og mindre for til sidst helt at forsvinde. Det er det samme med signalet fra din router, forklarer han. Desto længere du bevæger dig væk fra routeren, jo svagere bliver signalet. Wifi-signalet er med andre ord ikke designet til store afstande, men det er lynhurtigt på de korte. Bor du i en bygning med naboer til siden, ovenover og nedenunder dig, kan det godt gå hen og påvirke dit trådløse internet. - Er der mange andre trådløse netværk, der bliver vist, når du forsøger at logge på, kan det godt give problemer. Det er de netværk, der er indenfor rækkevidde - og det kan skabe interferens på dit netværk, siger Jimmy Jessen Nielsen. Interferens sker, når radiobølger med den helt samme frekvens - altså bølgelængde - suser rundt i samme rum. Ligesom hvis du forsøger at tale med din kæreste til en fest. Står I tæt på hinanden, hører I let, hvad hinanden siger. Er I derimod langt fra hinanden, kan andre der taler i rummet overdøve jer. Og ifølge Jimmy Jessen Nielsen har en typisk router kun 13 forskellige kanaler - eller frekvenser - at sende på. Så der kan hurtigt blive kamp om ledige frekvenser i boligblokken. - Når man sender noget på én kanal, vil det også skabe interferens på nabokanalerne. Du støjer på tre kanaler, når du kun sender på én, siger han.",Kedelig tur på lokum: Derfor virker dit wi-fi ikke i alle rum,Jeppe Kyhne Knudsen,2018-09-23 05:00:00+00:00,https://www.dr.dk/nyheder/viden/teknologi/kedelig-tur-paa-lokum-derfor-virker-dit-wi-fi-ikke-i-alle-rum,Videnskab,926,morning,39.19631557869443,1,0,0,20.692307692307693
"Som pilot og instruktør har Niels Peder Ternvig i årtier levet af at have styr på komplicerede systemer i luften. Den pensionerede kaptajn fik sig derfor lidt af et chok, da han sidste år som en af de første boligejere så det resultat, som det nye ejendomsvurderingssystem havde spyttet ud til ham. - Jeg fik et tillæg på 48 procent på grund af husets alder. Så jeg tænkte, hvad sker der her, siger han. Tillægget i den nye ejendomsvurdering får han, fordi hans træhus fra 2009 er nyere end andre huse i området, som skattevæsnet har brugt til at sammenligne med. Selvom huset i Humlebæk i fugleflugt kun ligger cirka 200 meter fra Øresund, så er udsigten dårlig fra Niels Peder Ternvigs grund. Kender du noget til sagen? Skriv til vurdering@dr.dk Langt dårligere end fra de syv gamle fiskerhuse ned mod vandet ved Sletten havn, som skattemyndighederne har sammenlignet hans hus med i den nye ejendomsvurdering for 2020. Og fordi det nye system automatisk lægger store tillæg på nyere huse, hvis de sammenlignes med salg af langt ældre huse i området, så ender Niels Peder Ternvigs nye vurdering på godt ni millioner kroner. Men det er langt fra den rigtige vurdering, mener han. - Jeg tænker, det er en ommer, siger han. Vurderingen er vigtig for Niels Peder Ternvig og landets andre boligejer, da den danner grundlag for, hvad man skal betale i boligskat. Hvis du som boligejer får en for høj vurdering, så kan du ende med at betale for meget. I mere end et år har den pensionerede pilot derfor forsøgt at få skattevæsnet til at ændre vurderingen. Han har ringet og skrevet til Vurderingsstyrelsen, indtil han til sidst har fået lov til at sende den indsigelse om fejl i vurderingen, som han sammen med andre boligejere sidste sommer måtte se langt efter. I slutningen af maj i år tikker der så et tilbud ind i Niels Peder Ternvigs indbakke. Vurderingsstyrelsen, som står for vurderingerne, skriver til ham, at man er enig i, at hans hus ikke kan sammenlignes med de salg i området, som det nye system automatisk har fundet. I stedet har skattevæsnet nu fundet to andre salg, som styrelsen i stedet vil bruge til at lave en ny vurdering, hvis Niels Peder Ternvig inden tre uger skriftligt godkender tilbuddet. - Ud fra dine oplysninger om ejendommen vil vi ændre ejendomsværdien fra 9.077.000 kr. til 6.362.000 kr., skriver Vurderingsstyrelsen. Se Niels Peder Ternvig fortælle om oplevelsen med det nye ejendomsvurderingssystem: Niels Peder Ternvig har nu accepteret den nye vurdering, men han er langt fra alene med sit problem. Jakob Holm fra Virum fik også sidste år en ny ejendomsvurdering fra Vurderingsstyrelsen, der var langt højere, end hvad han i samme periode selv havde givet for huset, fordi hans hus også er nyere end andre salg i området, som det sammelignes med. Det handler om noget så centralt som, hvad skattevæsnet lægger vægt på, når det vurderer din bolig. Både hvad der giver boligejerne en højere vurdering - men også hvad der trækker ned. Måden, skattemyndighederne beregner din vurdering, er ved at se på 15 ejendomme i nærheden af din egen, som er solgt inden for de seneste seks år op til vurderingen. På baggrund af de 15 ejendomme udregnes en kvadratmeterpris for området og hermed din ejendom. Der kan dog være ting, der adskiller lige netop din ejendom fra dine naboers. Det kan være, at der er flere badeværelser, hvilket trækker værdien op. Men det kan også være, at dit hus ligger klos op ad en motorvej, hvilket trækker værdien ned. DR Nyheder har fået indsigt i flere af principperne for de nye vurderinger, og her fremgår det, at et nyopført hus kan give en værdiforøgning på over 60 procent, hvis de 15 andre huse for eksempel er 80 år gamle. Princippet er baseret på samtlige handlede parcelhuse i landet de seneste seks år op til vurderingen, oplyser skattevæsnet. Den uafsluttede sag fra Virum og Niels Peder Ternvigs kamp for at få vurderingen sat ned bør få myndighederne til at tænke sig godt om, mener Henning Boye Hansen, der er skatteekspert hos revisionsselskabet BDO. - Når tillægget bliver så stort, at man skyder så langt over målet, så bør det give anledning til bekymring hos vurderingsmyndighederne, siger han. Her kan du læse mere om, hvad der har betydning for vurderingen af din bolig: Vurderingsstyrelsen er faktisk opmærksom på, at der kan være problemer ved vurderingen af nyere huse. Det skriver styrelsen i et svar til DR Nyheder. - Vurderingsstyrelsen er opmærksom på, at vurderingsmodellen for nye huse i dyre områder kan ramme for højt, lyder det. Videre lyder det, at sådanne boliger skal 'fanges i den manuelle kontrol'. Skatteminister Jeppe Bruus (S) vil også gerne erkende, at der er en problemstilling, man skal se på. - Det er et af de eksempler, man er nødt til at se på og finde ud af, om man skal justere modellen, siger han. Trods indrømmelsen mener ministeren, at det nye vurderingssystem er en forbedring fra det system, man skrottede for ti år siden. - Vi får et system, der er meget mere præcist end det gamle. Vi får nok ikke et system, der rammer salgsprisen 100 procent, og derfor er det godt, at man både kan gøre indsigelse og i sidste ende klage, hvis man er uenig, siger Jeppe Bruus. Kan du garantere, at de nye vurderinger bliver mere retvisende end de gamle? - Jeg vil ikke give nogen garantier. Men med kendskab til det nye system og til det gamle, så får vi et system, der bliver mere retvisende, siger skatteministeren.","Boligejer finder fejl for 2,7 millioner i sin nye ejendomsvurdering",Alexander Hecklen,2023-06-27 15:12:00+00:00,https://www.dr.dk/nyheder/penge/boligejer-finder-fejl-27-millioner-i-sin-nye-ejendomsvurdering,Business,933,day,38.34282099936749,1,0,0,38.27272727272727
"En konfrontation mellem en gruppe palæstinensere og israelske bosættere endte i fredags fatalt, da en 19-årig palæstinenser blev dræbt af skud nær Ramallah på den besatte Vestbred. Siden har israelsk politi anholdt to bosættere for drabet på den palæstinensiske teenager. Den unge palæstinensers død er langt fra et enkeltstående tilfælde, og de seneste måneder har budt på en alvorlig stigning i volden mellem israelere og palæstinensere på Vestbredden. Men reaktionen på drabet har været ganske anderledes. Det er nemlig blevet stemplet som terror og har for alvor sat gang i en diskussion om bosætteres vold på Vestbredden. - Israel besatte Vestbredden sammen med Gazastriben og Østjerusalem i forbindelse med Seksdageskrigen i 1967. - Israel trak bosættere og soldater ud af Gaza i 2005, men 600.000 jødiske bosættere lever den dag i dag i Østjerusalem og på Vestbredden. - Bosættelserne anses som ulovlige under international lov, men dette sætter Israel spørgsmålstegn ved. Kilde: BBC Der er modstridende forklaringer på, hvad der præcis skete under den fatale konfrontation i fredags. Ifølge de israelske myndigheder opstod der sammenstød, efter israelske bosættere havde sat deres kvæg ud for at græsse på palæstinensisk-ejet land. Omvendt siger Wafa, det palæstinensiske selvstyres officielle nyhedsbureau, at sammenstødet opstod, efter bosættere angreb en palæstinensisk landsby, og beboere gik ud for at konfrontere dem. Ifølge de to israeleres advokater skød en af bosætterne den 19-årige palæstinenser i selvforsvar, da de blev angrebet af en stor gruppe stenkastende palæstinensere, beretter Reuters. Men lørdag tog det amerikanske udenrigsministerium afstand til drabet, som man omtalte som et ""terrorangreb begået af ekstremistiske bosættere"". Det er, beretter Reuters, første gang, at de amerikanske myndigheder har betegnet voldshandlinger begået af bosættere som terror. Og amerikanerne er ikke ene om at tage terrorbetegnelsen i brug. I mandags sagde det israelske militærs øverste talsmand, Daniel Hagari, nemlig, at der i forbindelse med voksende palæstinensisk terror mod israelere de seneste måneder også har været en stigning i israelske ""nationalistiske forbrydelser og nationalistisk terror"" mod palæstinensere. - Det er terror, der er ikke nogen anden måde at beskrive det, sagde han ifølge Times of Israel. I lørdags blev en israelsk gadebetjent dræbt af en militant palæstinenser i Tel Aviv, i hvad der menes at være en hævnaktion. Også dette har amerikanerne betegnet som et terrorangreb. De seneste måneder har budt på en markant stigning i vold begået af bosættere, og i sidste uge kunne FN berette, at der de seneste seks måneder har været næsten 600 angreb på palæstinensere og deres ejendom begået af bosættere. De seneste måneder har også været en særligt blodig tid på den israelsk besatte Vestbred, hvor volden mellem israelere og palæstinensere er på det højeste niveau i næsten to årtier, beretter nyhedsbureat AP. Og ifølge den militære talsmand, så er der ingen tvivl om, at vold mod palæstinensere begået af bosættere på Vestbredden er med til at fremprovokere flere palæstinensiske terrorhandlinger. - De nationalistiske forbrydelser og den nationalistiske terror skubber civile i det palæstinensiske selvstyreområde, der ikke er involveret i terror, til terror, lød det i mandags fra toptalsmanden. - Dette fænomen skal adresseres. Så snart dette fænomen undgås, vil der være mindre terror generelt, sagde han. Og det er noget, der vækker stærke følelser i Israel, fortæller Nanna Muus Steffensen, mellemøstkorrespondent hos DR. - Der er kommet kraftige reaktioner, og der er virkelig kommet en debat i Israel om de israelske bosættere efter det her angreb, siger korrespondenten. Hun peger på, at talsmanden ikke står alene. Efter lørdagens angreb er det nemlig kommet frem, at chefen for den israelske Shin Bet-sikkerhedstjeneste, har advaret premierminister Benjamin Netanyahu om, at et stigende antal angreb begået af israelske bosættere på den besatte Vestbred er en drivende kraft i forhold til palæstinensiske terrorangreb, fortæller Nanna Muus Steffensen. Det er dog langt fra alle i Israel, der er enige i udmeldingerne. - Det har skabt enorm kritik og debat hen over weekenden, hvor vi ligefrem har set ministre kritisere sikkerhedsstyrkerne i kraftige vendinger, siger Nanna Muus Steffensen. Hun peger på, at Israels kontroversielle sikkerhedsminister, Itamar Ben-Gvir, i weekenden sagde, at bosætteren, som mistænkes for fredagens drab, fortjener hæder. - Min politik er klar. Enhver der forsvarer sig mod stenkast, bør modtage en hædersmedalje, udtalte han i en erklæring. Ben-Gvir har selv trukket sin pistol flere gange under konfrontationer med palæstinensere. Herunder i oktober 2022, da palæstinensere kastede sten mod ham under en rundvisning i et arabisk nabolag i Østjerusalem. Ifølge Ben-Gvir følte han sig truet på livet. I videoen trækker politikeren sin pistol, men gør ikke brug af den. ""Hvis de kaster med sten, så skyd dem"", siger han flere gange til politiet: Andre regeringsmedlemmer har beskyldt sikkerhedsstyrkerne for ikke længere at kende forskel på, hvem der er fjenden, og hvem der skal beskyttes, siger Nanna Muus Steffensen. - Det har virkelig fået frem, at der er nogle interne stridigheder - ikke kun mellem sikkerhedsmyndighederne og nogle ministre, men også internt i regeringen, siger korrespondenten. Hun peger på, at den israelske forsvarsminister også har været på banen og har bedt de kritiske ministre om at tage deres kritik af sikkerhedsstyrkerne med ham. - Det er nogle sammenstød, der virkelig er kommet ud i det åbne, siger Nanna Muus Steffensen. Den nuværende israelske regering kom på plads i slutningen af december, da det lykkedes Benjamin Netanyahu at danne regering med støtte fra en række partier fra Israels yderste højrefløj. Regeringen, som er blevet kaldt den mest højreorienterede i Israels historie, består blandt andet af flere bosætterpartier og har mødt international kritik en række gange de seneste måneder. Herunder efter den israelske finansminister, Bezalel Smotrich, i marts sagde, at Israel bør udslette den palæstinensiske landsby Hawara.",Drab på palæstinensisk teenager tænder op under israelsk debat om voldelige bosættere,Sean Coogan,2023-08-09 08:44:00+00:00,https://www.dr.dk/nyheder/udland/drab-paa-palaestinensisk-teenager-taender-op-under-israelsk-debat-om-voldelige,Udland,935,morning,50.743963947134915,1,0,0,53.666666666666664
"Lettelsens suk har bredt sig i rejsebranchen, efter en aftale mellem Naviair og flyvelederne endelig kom på plads i går efter flere måneders konflikt. Flere rejseselskaber har nemlig holdt vejret siden april. Store forsinkelser har af flere omgange ramt Københavns Lufthavn, fordi Naviair og flyveledernes fagforening (Datca) ikke har kunnet lande en aftale om ekstravagter i kontroltårnene. Men selvom en aftale mellem de to parter nu er godt nyt for ferieplanerne til sommer, er der alligevel skår i glæden, fortæller Lars Thykier, der er direktør i Danmarks Rejsebureau Forening. Hverken flyvelederne eller Naviair vil fortælle offentligt, hvad den konkrete aftale indebærer. - Vi har haft brug for at få en aftale, og den er så kommet nu. Det er der ikke to meninger om. Men glæden bliver også afløst af en usikkerhed. Lige så glade, vi er for, at der er kommet en aftale, lige så meget har vi brug for at vide, hvad den så indeholder, siger Lars Thykier. For om hvor længe aftalen gælder, og hvor mange ekstravagter der er tale om hos flyvelederne, er endnu ikke blevet bekræftet over for offentligheden. Det fremgår heller ikke af den pressemeddelelse, der blev sendt ud fra Naviair om aftalen. - Er det en måned, et år, flere år, og hvad indebærer aftalen i øvrigt? Det ved vi ikke. Så glæden ved aftalen er også forbundet med en ret stor usikkerhed, siger direktøren. Naviair varetager trafikstyring af luftfart i Danmark. Efter coronatiden har Naviair ikke formået at få ansat det antal flyveledere, som der er behov for. Det har betydet, at mange har måttet tage ekstravagter. Der har siden foråret været forhandliger mellem flyvelederne - som er organiseret i den faglige forening Datca - og Naviair. De danske flyveledere får i gennemsnit cirka 1,2 millioner kroner om året. De har krævet markante lønforhøjelser. Han går dog ud fra, at der med den nye aftale ikke kommer flere problemer med Naviair og flyvelederne i resten af 2023. Også hos Rejsebureauet Spies er man glade for, at der nu endelig er kommet en aftale på plads, siger kommunikationschef i Spies Sofie Folden Lund. - Vi står lige over for og skal i gang med skolernes sommerferie her fra i næste uge, så det var lige i sidste øjeblik. Så vi er meget glade. Især på vegne af vores gæster, siger hun. For det var lige til øllet, at stridsøksen blev begravet mellem de to parter, vurderer Lars Thykier. Hvis konflikten havde stået på i blot få uger mere, skulle transportministeren gribe ind, hvis rejsebranchen ikke skulle lide for meget under de mange aflyste og forsinkede fly, mener han. - Hvis der ikke var kommet den løsning nu, så skulle han (transportministeren, red.) være gået ind nu, fordi juli og august ville ikke blive lettere. Der var en deadline omkring nu, siger Lars Thykier. Direktøren er dog nu optimistisk, selvom aftalen har været længe undervejs. - Vi har ventet for længe, men vi har ventet på at få en forhåbentlig god aftale, og det er der, hvor vi er nu, siger han. Selvom kufferten måske er pakket og solbrillerne er fundet frem, skal passagerne i Københavns Lufthavn stadig væbne sig med tålmodighed. I hvert fald lidt endnu. Passagererne skal nemlig være forberedt på uregelmæssigheder et par dage endnu, siger trafikchef i Københavns Lufthavn, Kristoffer Plenge-Brandt. - Vi forventer, at det tager en rum tid, inden man er helt oppe at køre, og at der er tilstrækkelig antal flyveledere på vagt hos Naviair, siger han. En flyveleders opgave er at sørge for den mest effektive afvikling af lufttrafikken og for at dirigere flyene rundt, så de ikke støder sammen. De er i tæt kontakt med piloterne. Uddannelsen tager tre år og kræver foruden en gymnasial uddannelsesbaggrund et godt helbred og normalt syn. Uddannelsen, der primært foregår i en kontroltårn, varetages af Flyvesikringstjenesten Naviair og hos Forsvaret/Flyvevåbnet. Flyveledere pensioneres normalt, når de fylder 60 år. Kilder: Uddannelsesguiden og Trafikstyrelsen. Alligevel håber Lars Thykier, at Naviair har indgået en aftale, som medfører, at de forsinkelser, der har været de seneste par måneder, at de bliver mere eller mindre til nul. - Man skal tro på det, der bliver aftalt. Sådan er det i Danmark, siger Lars Thykier. Du tør ikke at garantere, at alle sommerens charter- og rutefly afgår som planlagt? - Ikke endnu. For jeg skal se, hvad aftalen siger. Jeg håber, at jeg kan sige det, så snart jeg har set aftalen og fået forklaret, hvad den indebærer. Lige nu er der stadig en usikkerhed. Der er ikke en 100 procents melding herfra på nuværende tidspunkt, siger direktøren. DR Nyheder har kontaktet repræsentanter fra Datca og Naviair i forbindelse med den nye aftale, men ingen er interesseret i at stille op til interview. I pressemeddelelsen fra i går siger konstituerede administrerende direktør i Naviair, Mads Kvist Eriksen, at han mener, at selskabet og flyvelederne har fundet nogle gode løsninger. - Med aftalen er det vores klare forventning, at vi hurtigt vil se en markant reduktion af forsinkelser forårsaget af Naviair. Aftalen mellem Naviair og Datca har skal blandt andet afhjælpe den akutte mangel på flyveledere, der er opstået på baggrund af, at Naviair havde fyret en del flyveledere under coronapandemien. Formand for Dacta, Esben Blum, udtaler i pressemeddelelsen, at han dog ikke ser den nye aftale som en langsigtet løsning i manglen på flyveledere. - Vi ser fortsat en risiko for at denne aftale ikke i tilstrækkelig grad sikrer fastholdelse, men det må tiden vise. Flyvelederne giver nu Naviair en hjælpende hånd ved en ekstraordinær fleksibilitet i en periode fremover, så Naviair kan bruge tiden på at komme i balance på lang sigt.","Rejsebranche splittet over Naviair-aftale: ’Vi aner ikke, hvad den går ud på'",Julie Würtz,2023-06-16 17:15:00+00:00,https://www.dr.dk/nyheder/penge/rejsebranche-splittet-over-naviair-aftale-vi-aner-ikke-hvad-den-gaar-ud-paa,Business,938,evening,40.12918971084963,0,1,0,36.07692307692308
"Flamingoer, vandfugle og gæs trasker rundt i marsken i Doñana Nationalparken i Andalusien i det sydvestlige Spanien. Området er på Unescos verdensarvsliste og kendt for at være et vigtigt stop for trækfugle. Normalt er der mere end en halv million trækfugle årligt i nationalparken. Men i år er der slået bundrekord, og kun omkring 90.000 fugle har fundet vej til parken. For her er intet vand tilbage til dem. Ifølge Verdensnaturfonden WWF er 99 procent af marsken tørret ud. Spanien, der er midt i en valgkamp, er ramt en langvarig tørke, og den går ikke kun udover fugle. Også landmænd, der lever af at producere jordbær, blåbær og oliven, der blandt andet bliver sendt til Danmark, er pressede. Og det får kampen om det resterende vand til at tage til. Store dele af Spanien har de seneste to år været ramt voldsom tørke, og i nogle områder har man slet ikke set regn ""af betydning"". Tørkeperioder har altid været et vilkår i Spanien - såvel som andre steder - men klimaforandringer øger risikoen for mere intens og langvarig tørke. Spanien er sammen med andre lande i Middelhavsområdet som Grækenland, Italien og Frankrig særligt udsat overfor voldsommere tørke som følge af klimaforandringer, og en stadigt større del af landet risikerer at blive forvandlet til ørken. Kilder: EU, IPCC. I området omkring Doñana er der over de seneste år dukket stadig flere illegale farme op, som laver illegale vandboringer for at vande deres afgrøder. På de sidste fire år alene er der blevet lukket mere end 1.100 vandboringer. Den lokale regering i Andalusien vil gøre de illegale farme lovlige. Men hvis det sker, bliver det katastrofalt for naturen i området. - Situationen er meget dramatisk. Doñanas dage er talte, siger Felipe Fuentelsaz, landbrugs- og vandkoordinator i WWF i Spanien. Han har arbejdet i og omkring Doñana Nationalparken i tyve år og været med til at kortlægge områderne med ulovlige farme og vandboringer. DR har været i Spanien for at finde nogle af de ulovlige vandboringer. Når man kører rundt i området omkring Doñana Nationalpark, bliver man mødt af et tørt landskab med fyrretræer og kaktusser, som brydes af store hvide plastikbølger. De hvide bølger er overdækkede marker. Under det skyggende dække gemmer sig jordbær og blåbær, der bliver skærmet for den skarpe sol og fugle. Mange af dem er illegale. De er anlagt uden tilladelse. Og de har dermed heller ikke adgang til vand. Men uden vand er der ingen bær, der kan blive solgt videre. Derfor laver avlerne illegale vandboringer, som de kan bruge til at vande deres afgrøder. Selvom de lokale myndigheder har lukket nogle af de ulovlige boringer, bliver der ved med at dukke nye op. Sammen med tørken er det en farlig kombination for hele området. - Hovedvandløbene, der udleder vand til marsken i nationalparken, er faldet med 60 procent i de sidste 30 år, Felipe Fuentelsaz. Det betyder ifølge Fuentelsaz, at der lige nu udspiller sig en kamp mellem avlerne og biodiversiteten i nationalparken. - Rundt omkring er der en vækst af landbrug med kunstvandede jorder, som bringer marsken i Doñana Nationalpark i fare, siger han. Selvom avlernes kunstvanding og ulovlige boringer dræner nationalparken, så har den lokale regering i Andalusien alligevel planer om at gøre farmene lovlige. Regeringen, ledet af partiet Partido Popular, støttes af både det højrenationale parti Vox og centrum-højre partiet Citizens. De hævder, at det vil hjælpe med at ""beskytte historiske rettigheder og en traditionel aktivitet, der har været praktiseret i umindelige tider"", hvis deres forslag om at lovliggøre farmene går igennem. Men det er Felipe Fuentelsaz fra WWF langt fra enig i. - Det er et totalt uacceptabelt forslag, som går ud på at legalisere mere end 2.000 illegale hektar i Doñana-området. I et område, hvor vi ved, at der ikke er vand nok. Og hvor der ikke vil være vand i fremtiden, siger han. Spaniens premierminister, Pedro Sánchez, besøgte i april området, hvor han opfordrede de andalusiske politikere til at ""komme tilbage på sporet"" og ""stoppe denne skandale"". Og Spaniens miljøminister, Teresa Ribera, har beskyldt regeringen i Andalusien for at handle ""arrogant"", ""i ond tro"" og imod spansk og EU-lovgivning. Europa-Kommissionen sendte i marts et brev til den spanske regering og advarede om, at der ville blive pålagt sanktioner, hvis planen om at legalisere bliver gennemført. Allerede i 2021 fordømte EU Spanien for ikke at have kontrol over vandforbruget nær Doñana. Men den fordømmelse blev ikke fulgt op af bøder. Derudover har FN truet med at fjerne Doñana Nationalpark fra Unescos verdensarvsliste, hvis ikke den spanske regering får stoppet de ulovlige vandboringer. Ifølge de lokale, DR har snakket med i området, har konflikten delt befolkningen i to. Der er dem, der bakker op om nationalparken og de tusindvis af fugle, der er afhængige af nationalparkens vand, og derfor forkaster lovforslaget. Og så er der dem, der bakker op om avlerne, der kæmper med en langvarig tørke. Avlerne selv forsvarer sig med, at det ikke er dem, der har skabt krisen med det manglende vand. De siger bare, at ""de laver mad til mennesker"". Ingen af de avlere, som DR har snakket med, har ønsket at stille op til interview. Heller ikke de organisationer, der repræsenterer avlerne i området har ønsket at stille op. Spørger man Felipe Fuentelsaz fra WWF står Doñana Nationalpark og de lovlige landbrug ikke til at redde, medmindre forslaget om at gøre de ulovlige farme lovlige bliver droppet. - Vandbeholdningen hvorfra gode landmænd henter deres næring fra, går meget dårligt. De kommer til at få problemer i fremtiden. Vi skal tilpasse os og sammen lede efter løsninger for fremtiden, siger han. - Men at legalisere de ulovlige landbrug er ren og skær vanvid.",Ekstrem tørke har startet en krig om vand i Spanien: Nu truer ulovlige vandboringer uerstatteligt naturområde ,Tobias Leth Klinge,2023-07-21 06:34:00+00:00,https://www.dr.dk/nyheder/viden/klima/ekstrem-toerke-har-startet-en-krig-om-vand-i-spanien-nu-truer-ulovlige,Politik,945,morning,41.28512848551121,1,0,0,59.75
"- Det er ubehageligt, og jeg ville da ønske, at der var nogen, der kunne hjælpe mig. For fodboldspilleren Julie Tavlo Petersson er en løbetur ikke bare en løbetur. En træningssession er ikke bare et spørgsmål om at flytte vægte. Det er et spørgsmål om at kunne fungere i verden, hvor livet som landsholdsspiller i toppen af fodboldens fødekæde har givet hende så meget på godt og ondt, at hun i dag lider af tvangsmotion. Og hun er langt fra alene. I en ny DR-dokumentar, 'Fodboldens usynlige syge', står tidligere A- og ungdomslandsholdsspillere frem og fortæller, hvordan psykiske lidelser er en del af dagligdagen. I videoen herunder kan du se klip fra 'Fodboldens usynlige syge' med Julie Tavlo Petersson: DR har gennem det seneste år talt med 35 nuværende og tidligere A- og U-landsholdsspillere fra de danske kvindelandshold, som har eller har haft symptomer på en psykisk lidelse. Tvangsmotion, anoreksi, bulimi og angst er blandt gengangerne. Bag de seneste års succes på det danske kvindelandshold gemmer sig en hverdag, hvor flere elitespillere kæmper med alvorlige psykiske lidelser. Se begge afsnit af 'Fodboldens usynlige syge' lige nu på DRTV​ Fællesnævneren for en del af spillerne er optakten til EM i 2013, hvor DBU satte fokus på at optimere de fysiske krav under kvindelandsholdets faner. DBU’s testapparat voksede, de kvindelige landsholdsspillere skulle nu vejes hver morgen, og det kunne foregå under kollegaernes opsyn. Vægten blev skrevet ned på et papir, som blev hængt op på væggen. I fællesrummet blev personlige tal pludselig fælleseje. For Stina Lykke Borg, der i 83 landskampe for Danmark har vogtet målet, bliver de daglige vejninger begyndelsen på en kultur, som skabte enorme problemer. - Jo mere du kan komme ned i vægt, jo bedre er det. - Jeg oplever, at der er holdkammerater, der reagerer meget på det og kommer i en tilstand, som, jeg ikke synes, er hensigtsmæssig. De kommer for langt ned i vægt, siger Stina Lykke Borg. Det var de offentlige vejninger på landsholdet og det øgede fokus på kroppen, som blev begyndelsen på et mareridt for midtbanespilleren Julie Tavlo Petersson, fortæller hun. Over seks år spillede hun for det danske landshold, men det er ikke stolthed, medaljer og følelsen af succes, som præger hendes liv i dag. Vejningerne bliver startskuddet til en lang årrække med tvangsmotion, som stadig forfølger hende. DR har talt med otte af de spillere, som var med kvindelandsholdet til EM i 2013. De fortæller alle, at flere landsholdsspillere blev negativt påvirket af de nye fysiske tests og offentlige vejninger. - Faktum er, at nogen bliver rigtig syge af det, siger Julie Tavlo Petersson. - Alle talte om det. At der pludselig var nogen, der var meget tyndere, end de plejer at være. Hos DBU’s fodbolddirektør, Peter Møller, bliver de mange fortællinger fra spillerne modtaget med ærgrelse og alvor. - Det jo dybt beklageligt, at det er den følelse, som spillerne står tilbage med. Jeg mener jo ikke, at jeg skal begynde at beklikke eller betvivle de udsagn, som I har fået. Det er nogle, vi er nødt til at tage til os, siger Peter Møller. - Det var en fejl at lade et papir ligge fremme i 2013. Men det har aldrig været med fokus på vægt, men i forhold til væskemangel og præstationsfremmende tiltag. Det blev kommunikeret til spillerne, men åbenbart ikke godt nok. I dag har Julie Tavlo Petersson problemer med at sove om natten, hvor vejtrækningsøvelser og hyppige toiletbesøg er en rutine. Hun har ikke haft menstruation i mange år, og nogle dage kan hun ikke andet end at græde ved tanken om, at hun er nødt til at få trænet, selv om hendes krop og sind hænger i laser. Har du oplevet et usundt træningsmiljø? Har du kæmpet med depression, angst, spiseforstyrrelse eller andet i din sportskarriere? Skriv ind til os på minhistorie@dr.dk - Jeg er så afhængig af det, at jeg ikke kan stoppe med at træne. Men jeg ved også, at jeg har brug for at gøre det for at komme i godt humør, siger Julie Tavlo Petersson. - Jeg står da stadig i badet og tænker: ’Hold da ferie, det kunne da være fedt, hvis jeg så sådan ud’. Så begynder man at træne endnu mere og spise mindre, og så begynder problemerne, Det øgede fokus på krop og vægt, som for Julie Tavlo Petersson har udmøntet sig i årevis med tvangsmotion, har sat sine spor. Kroppens signaler er ikke til at tage fejl af, og den udeblevne menstruation øger risikoen for ikke at kunne få børn. Men lige nu ser hun ikke nogen vej ud. - Jeg føler lidt, at jeg skal vælge, og det kan jeg ikke. Jeg har ikke lyst til at ofre det ene for det andet på nuværende tidspunkt. Jeg har ikke lyst til at stoppe med at træne for at få børn. Julie Tavlo Peterssons oplevelse af det danske elitemiljø i fodbold er, at der skal gøres noget. - Jeg synes, at der er flere og flere, der bliver syge. Der har svært ved at spise. Der har angst for at præstere. Der skal til at ske noget, fordi jeg synes, at det bliver værre og værre. - Der sidder en masse, der har det rigtig, rigtig dårligt, og er decideret syge. Det er der ikke nogen medaljer, der kan veje op for, siger Julie Tavlo Petersson. Bag de seneste års succes på det danske kvindelandshold gemmer sig en hverdag, hvor flere elitespillere kæmper med alvorlige psykiske lidelser. DR Sporten har gennem det seneste år talt med 35 nuværende og tidligere A- og U-landsholdsspillere, som har eller har haft symptomer på en psykisk lidelse. Se begge afsnit af 'Fodboldens usynlige syge' lige nu på DRTV",Danske stjerner fik symptomer på spiseforstyrrelse efter offentlige vejninger på landsholdet,Michael Sten Jensen,2023-02-05 06:00:00+00:00,https://www.dr.dk/sporten/danske-stjerner-fik-symptomer-paa-spiseforstyrrelse-efter-offentlige-vejninger-paa,Sport,949,morning,35.913636363636364,1,0,0,65.54545454545455
"Danmarks landshold i Warhammer: Age of Sigmar får langt fra samme opmærksomhed, som når fodboldlandsholdet drager til VM. Til gengæld er resultaterne noget bedre. Vi har nemlig i weekenden fået et sæt nyslåede verdensmestre i figurspillet, hvor man via taktisk snilde skal sørge for, at ens hær af orker, elvere og andre fantasyvæsener nedkæmper modstanderen på den bordplade, spillet spilles på. Nørdet? Måske ja. Men noget vi danskere excellerer i. Vi kunne nemlig også kalde os verdensmestre i 2021. Holdene stiller med otte spillere, der hver spiller otte individuelle kampe mod modstanderlandsholdet på samme tid. Bagefter lægges resultaterne fra de otte kampe sammen, og det giver rundens resultat. I år blev sejren i Amsterdam blandt andet sikret mod de forsvarende verdensmestre fra England, hvor spillet er langt større end i Danmark. Ikke mindst fordi skaberne af spillet - Games Workshop - ligger i England. - De engelske spillere har spillet rigtig længe, og nogle af englænderne har måske spillet 100 kampe på en måned som forberedelse til turneringen her. Kampene tager flere timer, og det er der ikke nogen på det danske landshold, der har tid til, fortæller holdkaptajn på det danske landshold Rune Holse. Warhammer er et figurkrigsspil, der er blevet udgivet af det engelske firma Games Workshop siden 1983. Der eksisterer flere forskellige udgaver af spillet. Blandt andet Warhammer Fantasy, der i en årrække ikke er blevet produceret af Games Workshop, men har et stort brugerdrevet fællesskab. Derudover er der Warhammer 40.000, der foregår i et dystopisk sci-fi univers. Og altså Warhammer: Age of Sigmar, som Danmark netop er blevet verdensmestre i. Fælles for alle tre er, at man bygger en hær med forskellige enheder, der alle kan noget forskelligt. Den skal så slå modstanderhæren. Figurerne rykkes rundt på et bord, der agerer spilleplade, hvor man bruger et målebånd til at tjekke, at figurerne ikke rykker længere end de kan. Angreb, magi og meget andet afgøres af et ofte stort antal 6-sidede terninger, og de færdigheder de forskellige enheder har. For eksempel skal en snoldet goblin måske slå en 6’er for at skade en drage eller en dværgekonge. Et spil tager ofte mellem to og tre timer. Derfor var kampen mod England også en vigtig brik i spillet om verdensmesterskabet. - Hvis vi fejler der, så er det svært at vinde. For vi ved, at England kommer til at spille en god turnering. Alligevel lykkedes det en horde af danske gobliner, at omringe de engelske dværges luftballoner, så de ikke kunne landsætte deres tropper, før de blev ødelagt. - Det bliver et nådestødet for England, siger Rune Holse. Rune Holse er ikke i tvivl om, hvor man skal finde nøglen til, at Danmark kan slå nationer som England, selvom de engelske spiller øver langt mere, og sporten er langt større i deres hjemland. - Jeg tror, at vi er mere et hold, end de andre hold. Og folk er klar til at ""kaste sig under bussen"" for de andre spillere. Og det går ikke, hvis man hele tiden vejer sig op mod hinanden internt. Det kunne for eksempel være, hvis en spiller tager en kamp mod en hær, hans egen egentlig ikke er bygget til at kunne slå, for at give en af sine landsholdkolleger en rigtig god kamp, så det i sidste ende giver et plus på holdes samlede pointkonto. Hver kamp kan maksimalt give 20 point. Samtidig mener Rune Holse, at de danske spillere er et landshold hele året. Ikke kun, når de trækker i de rød-hvide trøjer. - Vi brainstormer sammen, og vi udvikler hinanden hele året. Det er ikke sådan, at vi holder tips og tricks gemt i løbet af året, selvom vi jo også møder vores landsholdskolleger i individuelle turneringer i løbet af året. - Så hellere gøre de danske turneringer en tand sværere for at hjælpe sine holdkammerater på landsholdet, forklarer Rune Holse. Der er ingen tvivl om, at fantasybaserede figurspil som Warhammer de sidste 20-30 år har fået særdeles hård konkurrence fra de mange computerspil, der også tager udgangspunkt i universer med orker, elvere og alle mulige andre fantasyskabninger. Rune Holse mener dog, der er en helt særlig værdi i at mødes fysisk, når man skal udleve sin indre fantasygeneral. - I eSport bliver det meget hurtigt sådan, at man logger ind og logger ud, og kun fokuserer på spillet. Det gør vi selvfølgelig også, men mellem spillene er der jo masser af tid, hvor vi bare snakker. - Det sammenhold man får minder om det, man får i breddefodbold, hvor man hver onsdag mødes i et klubhus. Du får bekendtskaber i alle samfundslag, siger Rune Holse, der fortæller, at landsholdet tæller alt fra lærere og pædagoger til managementkonsulenter og selvstændigt erhvervsdrivende. Hvis man nu skulle have fået blod på tanden, hvad udgør så en god Warhammer-spiller? - Du skal have strategisk overblik, og du skal kunne forudsige, hvad din modstander vil gøre. Meget a la skak. - Det er måske 80 procent, men så er der også det psykiske. Man står jo mange timer foran et andet menneske, og det kan være svært at holde hovedet koldt. Man kan simpelthen psyke sin modstander? - Du kan psyke din modstander helt vildt. Hvis han for eksempel sætter en enhed ned på bordet, så kan man jo godt lige spørge ham ""Er du sikker på, at det er der, den skal stå?"" - Man kan også stå og måle en masse ting, som man egentlig ikke har brug for at måle. Det kan jo forvirre modstanderen, siger Rune Holse, inden han afslutter. - Men det er altid med måde. Det er jo en gentlemansport. Du kan høre et længere interview med Rune Holse og hans holdkammerat i Kulturen på P1 her.",Vores Warhammer-landshold får langt fra samme opmærksomhed som fodboldherrerne – til gengæld er resultaterne langt bedre,Jakob Slyngborg Trolle,2023-06-08 14:44:00+00:00,https://www.dr.dk/nyheder/kultur/vores-warhammer-landshold-faar-langt-fra-samme-opmaerksomhed-som-fodboldherrerne-til,Underholdning,949,day,36.299698901877434,1,0,0,53.5
"Rettelse: I en tidligere version stod der, at Ecco har sagt, at man vil trække sig ud af Rusland. Artiklen er opdateret, så der nu fremgår, at virksomheden aldrig har sagt det. Carlsbergs russiske forretningsben, Baltika Breweries, har forladt danske hænder og er nu blevet helt russisk. Det skete, uden bryggerimastodonten har været informeret eller givet samtykke til det. Og Carlsberg er ikke den eneste danske eller vestlige virksomhed, som fortsat er til stede i Rusland, og derfor risikerer samme skæbne at ramme andre selskaber, som opererer i landet. Det vurderer Jens Worning, der er udenrigskommentator på Kristeligt Dagblad, partner i kommunikations- og analysefirmaet Policy Group og tidligere generalkonsul i Sankt Petersborg. - Hvis den russiske stat ser en interesse i at overtage deres aktiver og knowhow, vil de gøre det, siger Jens Worning, som beskriver Rusland som et lovløst marked i øjeblikket. Den 25. april i år underskrev den russiske præsident, Vladimir Putin, et dekret, som betyder, at Rusland kan tage kontrol over udenlandske virksomheder. Jens Worning mener, at dekretet har til formål at straffe lande, som har indført sanktioner mod Rusland. Kort efter dekretet var på plads, overtog russiske myndigheder kontrollen med det tyske energiselskab Uniper SE’s russiske afdeling og det finske energiselskab Fortum Oyjs afdeling i Rusland. Onsdag kunne Carlsberg så bekræfte, at den nu har mistet al kontrol med sin russiske forretning, og der er blevet indsat en midlertidig, russisk ledelse. Den udvikling bekymrer Aage V. Nielsen. Han har drevet konsulentvirksomheden Vitus Bering Management i Moskva i 30 år og har arbejdet som konsulent for danske virksomheder i Rusland. - Jeg synes godt nok, der er åbnet et bal. Indtil i søndags har der kun været russisk overtagelse inden for energisektoren. Nu har man bevæget sig uden for energisektoren. Carlsberg har forsøgt at få solgt den russiske del af bryggeriet siden invasionen af Ukraine og havde også fundet en køber. Det er uvist, hvor den handel står, efter bryggeriet er blevet nationaliseret. Nationalisering er statslig overtagelse af ejendomsretten til og kontrollen med kommercielle virksomheder eller hele brancher, som hidtil har været under privat ejerskab og kontrol. En nationaliseret virksomhed ledes normalt direkte af et ministerium eller indirekte af en offentlig selskabsdannelse. Nationaliseringer kan rettes mod en hvilken som helst erhvervsvirksomhed, men har mest været rettet mod transport og infrastruktur, banker og råstofudvinding. I det tidligere Sovjetunionen og andre planøkonomiske lande blev størstedelen af produktionslivet overtaget af staten. Nationalisering blev ofte anvendt synonymt med socialisering, selvom nationalisering i sig selv ikke indeholder en styrkelse af arbejderens stilling i produktionslivet. Kilde: Den Store Danske Putins nationalisering af Carlsberg kan også læses som en advarsel til andre virksomheder, mener Jens Worning. - Det er et signal til andre om, at de kan risikere det samme, siger Jens Worning, som mener, at faren gælder alle vestlige virksomheder, som ikke har trukket sig fra Rusland endnu. For siden krigen brød ud i Ukraine, har Rusland spillet efter sine egne regler, siger han. - Rusland tager, hvad Rusland vil have. Det er den mangeårige konsulent Aage V. Nielsen enig i. Han forventer, at flere vestlige virksomheder vil blive ""nationaliseret"" af Rusland. - Jeg tror, der bliver mange flere sager hen over de næste par måneder. Det her er kun begyndelsen. Den danske virksomhed Rockwool har sagt, at den vil trække sig ud af det krigsførende land i sympati med Ukraine, men mangler at sætte handling bag ordene. Den danske skovirksomhed Ecco opererer også stadig i Rusland, men har modsat Rockwool aldrig sagt, at man vil sælge den russiske del af forretningen fra. Og især den ene af de to kan være i risikozonen, mener Jens Worning. - Jeg tror, at Rockwool er rigtig bekymret, for den har teknologi, der er interessant og har ingen vej ud. Aage V. Nielsen vurderer også, at virksomheder med en produktion i Rusland har mest at frygte. - Ecco er måske i mindre risiko, fordi det er en ren handelsvirksomhed i Rusland, men produktionsvirksomheder er i en risiko, de ikke var i for fire dage siden. Rockwool har ikke haft mulighed for at give interview, og Ecco ønsker ikke at stille op. Det er en kompliceret proces for en stor virksomhed at trække sig ud af Rusland, og det er ifølge Jens Worning kun blevet mere besværligt. - Det er rigtig, rigtig vanskeligt. Han peger på, at det er en både bureaukratisk og bekostelig affære. Handlen skal godkendes af en kommission i Rusland. Desuden får ejeren kun 50 procent af den pris, som kommissionen godkender, at den er værd. Dertil skal virksomhedsejeren betale yderligere 10 procent til den russiske stat, forklarer Jens Worning. Aage V. Nielsen hjælper selv et par danske virksomheder med at komme ud af Rusland i øjeblikket. Processen er allerede så lang, at han regner med, at sagerne er endeligt afsluttet inden for cirka en måned. Men generelt tilslutter han sig Jens Wornings opfattelse af, at det er yderst besværligt. - Der er ingen tvivl om, at det bliver uhyre svært for vestlige virksomheder, fordi landet har skærpet betingelserne for at komme ud. Det er tidligere lykkedes nogle danske virksomheder - blandt andre Danfoss, som laver varmestyringssystemer - at tage deres aktiviteter ud af Rusland. Carlsberg har ikke ønsket at stille op til interview, men pressechef Tanja Frederiksen skriver, at de er rystede over nyheden. Udenrigsminister Lars Løkke Rasmussen siger, at situationen understreger at man ikke kan regne med Rusland - heller ikke som virksomhed. Han understreger, at Udenrigsministeriet fortsat står til rådighed med rådgivning til Carlsberg og andre danske virksomheder, der ønsker at afvikle deres aktiviteter i Rusland. Det er ikke, hvem som helst der har overtaget Carlsbergs russiske forretning. Putin har udpeget sin gamle ven Tajmuras Bollojev som ny chef for bryggeriet Baltika.",Tidligere generalkonsul: Andre danske virksomheder i Rusland risikerer at lide samme skæbne som Carlsberg,Mathilde Bugge,2023-07-20 19:25:00+00:00,https://www.dr.dk/nyheder/penge/generalkonsul-andre-danske-virksomheder-i-rusland-risikerer-lide-samme-skaebne-som,Business,951,evening,45.7194374323837,0,1,0,56.857142857142854
"Forsinkelser, aflysninger og færre tog på skinnerne. Det er nogle af konsekvenserne efter omkring 600 håndværkere i DSB har nedlagt arbejdet. Den overenskomststridige arbejdsnedlæggelse betyder blandt andet, at hele 58 ud af 96 IC3-toge i øjeblikket er ude af drift og på værksted, fordi de skal have skiftet bremseklodser. Et tal, som kun vil stige, oplyser DSB til DR Nyheder. - De begyndte i mandags og til og med i dag, hvor der ikke er blevet serviceret tog i hele den periode, og det er det, som vores togpark er begyndt at lide under, siger informationschef i DSB Tony Bispeskov. Arbejdsnedlæggelserne har stået på siden mandag, og striden mellem DSB og medarbejderne blev til formiddag igen behandlet i Arbejdsretten. Retten har pålagt FO Jernbaner, der er fælles organisation for faglærte håndværkere hos DSB, at opfordre deres medlemmer til at genoptage arbejdet i værkstederne landet over. Hvad medarbejderne vælger at gøre efter fagforbundets opfordring, må tiden vise. Det er ikke alene håndværkerne i DSB, som har valgt at nedlægge arbejdet. Den overenskomstridige arbejdsnedlæggelse omfattede i første omgang også faggrupper som blandt andre klargøringspersonale, stationsbetjente og lagermedarbejdere. Håndværkerne har dog fortsat deres arbejdsnedlæggelse, selvom de andre DSB-ansatte er vendt tilbage til deres opgaver igen, har DSB oplyst. Arbejdsnedlæggelserne skyldes, at medarbejderne ikke er tilfredse med de lokale lønforhandlinger mellem FO Jernbaner og DSB, forklarer formand i FO Jernbaner Jens Chrsitian Kjeldsen. DSB ville i de lokale lønforhandlinger kun give medarbejderne 2,7 procent mere i løn, lyder det. Noget, som FO Jernbaner ikke mener, der er godt nok. - Vi prøvede at argumentere på alle mulige måder, hvorfor vi mente, at vi skulle have mere, og vi kom med forskellige måder, hvordan man kunne give mere i løn. Der var ingen fleksibilitet fra ledelsen. Det var et løndiktat fra ledelsen. Men vi synes ikke, at det her var en forhandling, siger Jens Christian Kjeldsen, der er formand i FO Jernbaner. Forbundet og resten af medarbejderne havde i stedet håbet på en lønstigning mellem 3,5 og fire procent. Da sygeplejerskerne strejkede tilbage i 2021 over en måned, var det helt i tråd med reglerne i overenskomstforhandlingerne. Man må nemlig gerne som medarbejder strejke, når ens overenskomst skal genforhandles. Det samme gælder dog ikke de medarbejdere, der har indgået en ny overenskomst. Og det er netop det sidste, der er sket for medarbejderne i DSB, fortæller Laust Høgedahl, der er arbejdsmarkedsforsker på Aalborg Universitet. - I aftalen gælder der det, der hedder en fredspligt. Det betyder, at når der er indgået en overenskomst, så skal man gå på arbejde. På det private arbejdsmarked går det helt tilbage til 1899, som var den første aftale, vi fik. Siden har vi haft en regel om, at når der er blevet indgået en overenskomst, så må man ikke nedlægge arbejdet. - Hvis man alligevel nedlægger arbejdet uden for de her omstændigheder, så er arbejdsnedlæggelsen overenskomststridig, siger Laust Høgedahl. Hvis der var stemt nej til årets overenskomstforhandlinger, ville det i stedet være legitimt at gå ud at strejke for håndværkerne, fortæller arbejdsmarkedsforskeren. Både FO Jernbaner og DSB har begge været ude at opfordre medarbejderne til at genoptage arbejdet. Og det er der en særlig grund til, forklarer Laust Høgedahl. Det kan nemlig blive en dyr omgang for både medarbejderne og fagforening, hvis arbejdsnedlæggelserne fortsætter. - Hvis man fortsætter en arbejdskonflikt efter 48 timer, træder man op på konfliktstigen. Først bliver arbejdsgiver og fagforeninger involveret, og hvis det ikke stopper, ender man i Arbejdsretten, som skal vurdere, om dem, der nedlægger arbejdet, skal have en bod – en slags sanktion for hver time, hvor arbejdsnedlæggelsen er overenskomststridig. Og den kan så skærpes, siger han. Fordi arbejdsnedlæggelsen nu er foregået på tredje døgn, skal medarbejderne betale en bod på 86 kroner per nedlagte time. Noget, som kan blive en dyr regning for medarbejderne, har arbejdsgiveren DSB flere gange været ude at understrege. Men fagforeningen har også meget at tabe, hvis de kædes sammen med arbejdsnedlæggelserne. Fagforeningerne har nemlig en fredspligt, så snart man har indgået en overenskomst med arbejdsgiveren, fortæller Laust Høgedahl. - Hvis de (fagforbundene, red.) associeres til det her, hvor de enten støtter det eller koordinerer noget i forhold til arbejdsnedlæggelserne, kan de også ryge i Arbejdsretten for at svigte deres organisationsansvar - og så er der tale om millionbøder. - Men det kan godt være, at man uofficielt støtter og taler med folk. Men officielt kan man ikke gå ind og støtte aktioner som denne fra fagforeningens side, siger Laust Høgedahl. DSB har været ude at sige, at de ikke er villige til at forhandle med medarbejderne, så længe de har nedlagt arbejdet. Alligevel er der en pointe i, at håndværkerne i DSB ikke har genoptaget deres arbejdsopgaver, forklarer Laust Høgedahl. - Man ønsker først og fremmest at vise sin utilfredshed og presse arbejdsgiveren til at komme med nogle flere indrømmelser ved de lokale forhandlinger. Derudover prøver man at påføre DSB nogle økonomiske tab. DSB er nødt til at aflyse afgange og er nødt til at kompensere folk, der har købt billet, hvis de får aflyst deres rejser, siger han. Derudover er det heller ikke ueffent for hverken DSB eller medarbejderne, at uenighederne er havnet i medierne. - Der foregår også en kamp i medierne, om hvem er skurken her. For det er klart, at det her går hårdt udover tredje part, som er almindelige mennesker, der skal med toget. Så det handler om at få offentlighedens sympati, siger Laust Høgedahl. Jens Christian Kjeldsen ærgrer sig også over, at arbejdsnedlæggelserne rammer de mange passagerer. - Jeg er ked af, at det går ud over uskyldige mennesker. Men sådan er det, når det er en arbejdskamp med et transportfirma. Der vil jeg sige på medlemmernes vegne, at det beklager vi dybt, siger han.",Efter tredje dag med arbejdsnedlæggelser i DSB: Forstå striden her ,Julie Würtz,2023-06-14 17:52:00+00:00,https://www.dr.dk/nyheder/penge/efter-tredje-dag-med-arbejdsnedlaeggelser-i-dsb-forstaa-striden-her,Business,954,evening,42.157127755964964,0,1,0,30.0
"Halvdelen af pigerne i 9. klasse føler sig for tykke, selvom kun lidt mere end hver tiende af dem på papiret er overvægtige. Halvdelen af pigerne på årgangen har samtidig lavt selvværd. Og de føler nervøsitet næsten hver uge eller oftere. Det er nogle af konklusionerne i en ny omfattende undersøgelse af sundhed og trivsel blandt skoleelever i 5., 7. og 9. klasse, som et forskerhold fra Statens Institut for Folkesundhed har gennemført, og som bliver gentaget hvert fjerde år. Når det kommer til udviklingen i særligt pigernes trivsel, er rapporten nedslående læsning, siger Katrine Rich Madsen, der er en af forskerne bag. - Det er ikke nødvendigvis et problem at føle sig nervøs eller ked af det - det er en del af livet. Men at halvdelen af pigerne rapporterer det, synes jeg, er bekymrende, siger seniorforskeren. Undersøgelsen viser, at særligt mange af pigerne på flere områder trives dårligt mentalt - også langt dårligere end deres klassekammerater af det modsatte køn. 5.823 børn og unge fra hele landet har besvaret et spørgeskema om deres helbred og trivsel. De fleste af dem har det godt, understreger forskerne bag undersøgelsen. Flertallet af eleverne har gode relationer til deres venner og forældre, og de er generelt sunde og raske. Men en stadig større del bøvler med lavt selvværd, de er ofte kede af det og nervøse. Vi dykker ned i nogle af nøgletallene fra rapporten her, hvor der også er flere positive tendenser at finde. Svedige håndflader, hjertebanken og uro i kroppen. For over halvdelen af pigerne i 9. klasse er det velkendte oplevelser. Mens 59 procent af dem oplever nervøsitet hver uge eller hyppigere, så gælder det kun for 29 procent af drengene på samme klassetrin. Selvom nervøsitet er en normal del af tilværelsen - særligt som barn og ung - så kan det være et tegn på mistrivsel, hvis man føler det ofte, lyder det i rapporten. Netop derfor er forskellen på, hvor ofte piger og drenge oplever nervøsitet, et af de eksempler, forskerne fremhæver, når de skal illustrere forskellen på drenge og pigers mentale trivsel. Også når det kommer til selvværd, står det betydeligt værre til hos pigerne end hos drengene. Halvdelen af pigerne i 9. klasse vurderes at have lavt selvværd i undersøgelsen. Det samme gælder for en femtedel af deres klassekammerater af det modsatte køn. Samtidig angiver 13 procent af pigerne i 9. klasse, at de er ensomme, mens tallet er 7 procent for drengene fra samme årgang. Undersøgelsen bliver lavet hvert fjerde år og viser derfor også, hvordan det går med unges sundhed over tid. Når det kommer til mental trivsel, er den seneste rapport på mange punkter ikke munter læsning. Ser man på selvværdet er andelen af piger i 9. klasse med højt selvværd faldet fra 25 til 16 procent fra 2014-2022. For drengene er der sket et fald fra 42 til 29 procent. Når lyset er blevet slukket på teenageværelset, og der er blevet sagt godnat, lyser ét lys stadig klart mange steder - det blå lys fra skærmen. Over halvdelen af både piger og drenge i 9. klasse svarer, at de enten hver nat eller de fleste nætter bruger telefon, tablet, spillekonsol eller computer efter sengetid. På baggrund af børnenes svar på spørgeskemaerne vurderer forskerne, at 6 procent af eleverne i 9. klasse har et problematisk brug af sociale medier. Over de seneste mange år er andelen af elever, som er trætte, inden skoledagen starter, steget. I 1988 angav 43 procent af pigerne i 9. klasse, at de mindst én gang om ugen oplevede morgentræthed inden skole. I 2022 var det tal 90 procent. Så skal vi til de positive nyheder. Hvis man i 1984 gik ind i en fuldstændig gennemsnitlig 9. klasse med 25 elever, ville man i runde tal møde fire-fem elever, der røg dagligt. Gjorde man det samme i 2022 burde man statistisk set kun kunne finde en, der ryger dagligt, i hver anden klasse. Ser man på, hvor mange der nogensinde finder på at tænde en smøg - altså enten ryger dagligt, ugentligt eller sjældnere - er faldet lidt mindre, men stadig markant. For piger er andelen faldet fra 37 i 1984 til 15 procent i 2022, mens tallet for drengene faldet fra 22 til 10 procent. Hvis man så alligevel her skal hive lidt pessimisme ind i den gode udvikling, så skal man se på elevernes forbrug af en anden form for tobak - nemlig snus. Det bruger 4 procent af pigerne i 9. klasse dagligt, mens det gælder for 6 procent af drengene. Tilbage i det, forskerne fremhæver som gode nyheder, er andelen af piger og drenge i 9. klasse, der har stiftet bekendtskab med hash også faldet. På 20 år er andelen af piger og drenge, der har prøvet det, faldet med henholdsvis 12 og 15 procent, så det i dag er omkring 10 procent af eleverne i 9. klasse, der har prøvet hash. Der er for mange børn og unge, der ikke kommer tit nok afsted til fodboldtræning, atletik, svømning, eller hvor man ellers kan få pulsen op. Det konkluderer forskerne bag undersøgelsen. Også når det kommer til fysisk aktivitet, ser det særligt skidt ud for pigerne. 12 procent af pigerne i 9. klasse svarer, at de aldrig dyrker fysisk aktivitet af høj intensitet. For drengene i 9. klasse gælder det 6 procent. Samtidig svarer 28 procent af drengene, at de udfører hård fysisk aktivitet i fritiden mindst syv timer om ugen. Det gælder kun for 11 procent af pigerne i 9. klasse. Hvorfor mistrives så mange børn og unge i dag? Hvor kommer al den angst og depression fra? Hvad sker der i de unge hjerner? De spørgsmål søger Peter Lund Madsen svar på i dette afsnit af Hjernekassen på P1.",Undersøgelse tegner et bekymrende billede af særligt pigernes mentale trivsel,Marie Lagoni Pedersen,2023-08-16 18:55:00+00:00,https://www.dr.dk/nyheder/indland/undersoegelse-tegner-et-bekymrende-billede-af-saerligt-pigernes-mentale-trivsel,Samfund,957,evening,36.73821477762474,1,1,0,80.0
"Tidligt onsdag morgen kaldte nyhedsbureauet Associated Press et overraskende resultat. Det Republikanske Parti havde tabt en afgørende afstemning i deres egen delstat, Ohio. Tirsdag skulle vælgerne i den republikanske delstat stemme om et forslag, der ville gøre det sværere at ændre delstatens forfatning. Ifølge republikanerne var det en nødvendighed, hvis man ville beskytte staten mod en ‘radikal liberal dagsorden’. Hvis lovforslaget blev stemt igennem, ville det betyde, at tærsklen for fremtidige afstemninger skulle op på 60 procent frem for et simpelt flertal på 50 procent, som det er lige nu. Det lyder som en kedelig afstemning om procedure, men da det blev klart for indbyggerne i Ohio, at afstemningen på mange måder handlede om abort, ja så blev det til en kæmpe sag. I Ohios hovedstad, Colombus, var den demokratiske borgmester meget tilfreds med resultatet. For hvis det lykkes republikanerne at sætte tærsklen op til 60 procent, ville det betyde, at demokraterne havde en meget smal chance for at have indflydelse på fremtidige lovforslag – heriblandt et republikansk ønske om at begrænse retten til fri abort i Ohio. Men det lykkedes ikke republikanerne at overbevise nok af deres egne vælgere. Resultatet blev en overbevisende sejr på 57 procent imod forslaget og 43 procent for. Spørger man DR’s internationale korrespondent, Steffen Gram, så viser resultatet, at det republikanske parti er ude af trit med deres egne vælgere og den amerikanske befolkning, når det handler om retten til fri abort. Da USA’s Højesteret omstødte Roe v. Wade i 2022, betød det, at retten til fri abort ikke var garanteret i forfatningen længere, men lagt ud til de enkelte delstater. Og siden da er spørgsmålet om abort atter blevet et brandvarmt politisk emne i USA. Højesteretsdommen i sagen Roe v. Wade fra 1973 har fået navn efter en kvinde, der gik under pseudonymet Jane Roe. Hun lagde i 1969 sag an mod staten Texas' abortlovgivning efter en påstået voldtægt. Justitsministeren, der dengang førte sagen for Texas, hed Henry Wade. Kvinden, der i virkeligheden hed Norma McCorvey, tabte sagen og var tvunget til at føde barnet. Hun gik dog videre med sagen til USA's højesteret, som med stemmerne 7 mod 2 afgjorde, at retten til abort var sikret under friheden til et personligt valg i familiespørgsmål i den 14. tilføjelse til den amerikanske forfatning. I de efterfølgende årtier har Højesteret opretholdt Roe v. Wade, der har dannet præcedens, men retten har løbende truffet afgørelser, der samlet set har begrænset adgang til abort i USA siden den skelsættende dom i 1973. Inden Roe v. Wade blev omstødt kunne kvinder i Ohio få en abort i op til 22 uger af deres graviditet. Efter omstødelsen i 2022 trådte et forbud mod abort efter seks uger i kraft – selvom det lige nu er suspenderet på grund af juridiske udfordringer. Mere end 20 delstater har forbudt eller begrænset abort tidligere i graviditeten end standarden fastsat af Roe mod Wade-dommen, siden Højesteretten ophævede den. Abortforkæmpere i Ohio har længe planlagt, at bruge primærvalget i november 2023 til at omgøre dette. Tidligere i år indsendte abortrettighedsgrupper mere end 700.000 underskrifter til et afstemningsinitiativ, der ville indskrive retten til abort i Ohios forfatning. Planen er, at der skal stemmes om det i november. Havde republikanere vundet tirsdagens valg, ville det være nær umuligt at gennemføre, da demokraterne næppe ville få over 60 procent af stemmerne. Herudover ville det også komplicere processen med at bringe borgerforslag til afstemning. Ifølge Steffen Gram, så er der ingen tvivl om, at resultatet cementerer, at størstedelen af amerikanerne går ind for retten til fri abort. - For republikanerne, er kampen om den fri abort en politisk tabersag, vurderer Steffen Gram. Forslaget i sig selv nævnte aldrig abortrettigheder direkte, men det endte alligevel med at blive omdrejningspunktet fra begge fløje. De demokratiske modstandere af tiltaget har hele tiden argumenteret for, at initiativet ville tage magten fra vælgerne og give den til politikerne – her fokuserede de især på abortspørgsmålet. Ifølge præsident Joe Biden var det republikanske tiltag et ""åbenlyst forsøg på at svække vælgernes stemmer og yderligere undergrave kvinders frihed til at træffe deres egne beslutninger om sundhedspleje"". Han var derfor også hurtigt ude og kalde sejren for ""en sejr for demokratiet og kvinders rettigheder"". En meningsmåling gennemført sidste måned af The New York Times og Siena College viser, at 61 procent af de amerikanske vælgere mener, at abort bør være helt eller for det meste lovligt. Den holdning gælder ifølge meningsmålingen et flertal i alle regioner af landet, uanset indkomstniveauer, aldersgrupper, race og køn. Samtidig mener 57 procent af republikanerne, at abort bør være helt eller for det meste ulovligt. - Republikanerne kan altså ikke vinde med denne her sag, forklarer Steffen Gram. Og det er man også godt klar over i partiet. Donald Trump har blandt andet været ude og sige, at det kan gøre det meget svært for republikanerne at vinde et valg, hvis man kører for hårdt på anti-abort retorikken. Også Trumps modstander, Floridas guvernør Ron DeSantis, lader til at have fanget det. - Ron DeSantis vedtog en stram abortlovgivning i Florida, men har nu trukket følehornene tilbage, og blevet mere moderat i sine udtalelser, siger Steffen Gram. Han vurderer, at mange republikanere nu forsøger at finde en balance, da midtvejsvalget i 2022 viste, at abortspørgsmålet kan blive en tabersag for partiet, hvis man kører for hårdt på. Det republikanske parti vandt midtvejsvalget i 2022, men ikke nær så stort, som man havde regnet med. Det skyldes primært abortspørgsmålet, siger Steffen Gram. Han vurderer derfor, at man i det republikanske parti vil forsøge at snige sig udenom abortspørgsmålet i det kommende primær- og præsidentvalg. Det samme kommer ikke til at gøre sig gældende for demokraterne og Joe Biden. - Demokraterne kommer til at bruge abort som en baseballkølle mod deres modstandere, siger korrespondenten.",Afstemning i Ohio giver indblik i det kommende valg: 'For republikanerne er kampen mod den fri abort en politisk tabersag',Selin Türker,2023-08-09 21:30:00+00:00,https://www.dr.dk/nyheder/udland/afstemning-i-ohio-giver-indblik-i-det-kommende-valg-republikanerne-er-kampen-mod-den,Udland,961,evening,44.46737421383648,0,1,0,50.0
"Kunne du tænke dig at bo i en hytte højt oppe i træerne på Smukfest? Eller trænger du måske mere til at få lagt et hurtigt drop i armen, hvor du får et skud salte, mineraler og væske, der tager de værste tømmermænd fra dagen før, inden du igen skal feste løs i Bøgeskoven? Det lyder måske for godt til at være sandt, men det er ikke desto mindre realistiske bud på, hvordan Smukfest kunne komme til at tage sig ud i fremtiden. I hvert fald, hvis man spørger fremtidsforsker Liselotte Lyngsø. Hun er stiftende partner i firmaet Future Navigator, der forsker i fremtiden ved at se på trends i blandt andet ledelse, klima, erhvervsliv, kultur og teknologi, der kan ændre vores måde at tænke, føle og handle på. Herudover har hun bidraget til den aktuelle bog 'Aftershocks and Oppportunities – Scenarios for a Post-Pandemic Future', hvor i alt 25 fremtidsforskere er kommet med deres bud på fremtidens muligheder efter coronapandemien. - Nu er vi tilbage på festivalerne for første gang i tre år, og det er skidegodt og sundt med den pause, der har været, for generelt er det sådan, at når der har været krise og pause, så kommer fremtiden meget hurtigere. Derfor er det også ekstra spændende at se, hvad der sker med festivalerne fremover, lyder det fra Liselotte Lyngsø, der lørdag deltog i en paneldebat om fremtidens festivaler på Smukfest. Hun er oprindeligt uddannet i økonomi og politik fra St. Anthony College ved Oxford University i England, men har siden 2003 beskæftiget sig med fremtiden i Future Navigator. Og fremtiden for festivalerne kunne altså meget vel komme til at byde på et drop i armen til at fjerne de værste tømmermænd. - Om ti år starter du måske din festivaldag med tre kvarter med intravenøs væske, som får has på de værste tømmermænd, og jeg kunne også godt forestille mig, at det bliver normalt med massage og meditation på en festival, lyder det fra fremtidsforskeren. - Jeg tror også, stilhed bliver en større del af festivaloplevelsen. Man bliver mere bevidst om, hvilke støjkilder man gerne vil udsætte sig selv for. Det handler alt sammen om et øget fokus på kroppen; på at være til stede i sig selv. Uanset om man så vil have fjernet tømmermændene eller have en gang massage. Herudover tror Liselotte Lyngsø også, fremtidens festivaler kommer til at byde på hytter højt oppe i Bøgeskovens træer. Dét med brug-og-smid-ud-telte er i hvert fald snart et overstået kapitel, mener hun. - Jeg kunne godt forestille mig, at man simpelthen bor eller færdes oppe i træerne. Man kommer i hvert fald til at arbejde videre med de her alternative boformer, der er mere bæredygtige end de traditionelle telte, siger hun og uddyber: - Det handler både om at opgradere den måde, man bor på, når man er på festival. Og det handler også om, at vi bliver mere og mere magelige. Måske har man en timeshare-bolig på festivalen om en ti års tid, som man så vender tilbage til år efter år. Jeg har selv lige været på en festival i München, hvor folk havde deres eget ølkrus med navn på fra tidligere festivaler. - Vi vil gerne have noget, der er vores eget i en tid, hvor alt bliver mere og mere flygtigt. Liselotte Lyngsø tror også, at teknologien kommer til at spille en endnu større rolle på fremtidens festivaler. I dag bipper man sig eksempelvis allerede ind og ud af festivalpladsen på Smukfest med sit armbånd. I fremtiden kommer hologrammer til at fylde mere, tror hun. Både i form af artister, der optræder gennem deres hologrammer, som Abba eksempelvis gør i London i øjeblikket. Men også den enkelte festivalgæst vil få mulighed for at indgå i festivaloplevelsen med sit eget hologram, spår fremtidsforskeren. Hun peger også på smart-uret som en naturlig forlængelse af fremtidens festivaloplevelse. - Det kan være, de kan begynde at tracke ens emotionelle reaktion på en koncert. Holder man så for eksempel armen med uret på op over hovedet til en koncert, vil det måske lyse op i en bestemt farve. Lyser dit ur så op i lyserød, så vil du vide, at andre mennesker, hvis ure lyser op i samme farve, har den samme respons som dig. - Så kan man tænke sig, det er knyttet op til noget matchmaking på ens telefon, som så vil foreslå, at man mødes med de andre ”lyserøde” og får nogle oplevelser sammen, fordi ens emotionelle respons passer sammen. Den analoge matchmaking kommer dog også til at udvikle sig på festivalerne fremover, vurderer Liselotte Lyngsø. - Festivalerne er kendt for at være steder, hvor man kan score. Om ti år er min vurdering, at der er et helt kodeks for festivalsex. I svingerklubberne betyder et lille håndtegn for eksempel nej tak, mens der er mange andre tegn, der betyder det modsatte. Den slags små koder og sprog kommer også til festivalerne i stor stil. - Det skal både ses i forlængelse af samtykkeloven, men det bliver også en måde, hvor man giver mere plads til individuel grænsesætning, selvom man er mange mennesker sammen. Fremtidens festivaler byder dog ikke kun på hologrammer, lysende smart-ure og hytter højt oppe i træerne. Det er nemlig også vigtigt, at fremtidens festival stadigvæk føles som, ja – en festival. Og en festival må gerne være lidt hård at komme igennem, mener Liselotte Lyngsø. Også i fremtiden. - Det skal stadig være hårdt at være på festival. Hvis det er for smooth, kan vi ikke huske det. Vi skal kæmpe lidt – enten for at få billetterne, stå i kø eller måske være med til at banke festivalboligen op. Festivaler skal stadig dele vandene – så der er nogle, der elsker det, men andre hader det. - For hvis det er godt for alle, er det ikke godt for nogen.","Hytter i træerne og drop i armen, der fjerner tømmermænd: Her er eksperts bud på fremtidens festivaler",Kasper Madsbøll Christensen,2022-08-07 20:45:00+00:00,https://www.dr.dk/nyheder/kultur/hytter-i-traeerne-og-drop-i-armen-der-fjerner-toemmermaend-her-er-eksperts-bud-paa,Underholdning,971,evening,40.2138088880412,1,0,0,52.294117647058826
"Der er for langt imellem hammerslagene, hvis auktionshuset Lauritz.com skal overleve. Sådan lyder det fra investeringsøkonom i Nordnet Per Hansen. - Den helt store udfordring her og nu er, at der er for lidt aktivitet i forretningen, og der er et stort obligationslån, som skal indfries i 2024, siger han i et interview med P1 Orientering. Auktionshuset meddelte i går, at de har søgt om rekonstruktion i Sø- og Handelsretten. I samme meddelelse lød det også, at der også skulle skæres på afdelinger og lønudgifter. - Rekonstruktion er det moderne og knap så farlige ord for betalingsstandsning. Men det er, hvad det er. Man køber sig selv lidt tid, hvor man undersøger, om man kan skaffe noget kapital og drive Lauritz.com videre, siger Per Hansen. Men det er ikke nyt, at Lauritz.com er i økonomiske problemer, fortæller han. - Det ikke første gang, man er i den situation. Det er ikke første gang, at man har forsøgt frasælge aktiviteter eller prøver at tiltrække ny risikovillig kapital. Det er heller ikke første gang, at man har stået over for et obligationsudløb. Faktisk har Lauritz.com haft svært ved at få økonomien til at hænge sammen, siden selskabet blev børsnoteret i 2016. Selskabet har simpelthen taget munden for fuld, vurderer Per Hansen. - At være børsnoteret er en helt anden størrelse, der kræver mange flere investorer. Strukturelt set er det også sværere at skalere op, når man sælger chartoller, end hvis man for eksempel solgte passwords eller andet. - Selvom virksomheden er auktionsbaseret og elektroniseret, er udfordringen, at de omkostninger, det kræver at drive denne forretningsmodel, er simpelthen for store, siger han. Lauritz Christensen Auktioner er et af landets ældste auktionshuse og blev grundlagt i 1885. I 1999 fik auktionshuset nye ejere, hvor navnet blev lavet om til Lauritz.com. Siden år 2000 har huset kun haft auktioner på nettet. I 2016 blev selskabet børsnoteret, og i dag består Lauritz.com også af 12 auktionshuse, hvor det ene ligger i Belgien. Men virksomheden mangler penge. Sidste år havde selskabet en negativ egenkapital på 59 millioner kroner. Kilde: Lauritz.com og Ritzau Derfor spår investeringsøkonomen heller ikke Lauritz.com de store chancer for, at auktionshuset kommer ovenvande denne gang. - Når vi tager den fortid med, er sandsynligheden desværre meget beskeden for, at nuværende konstruktion med de nuværende ejere vil være succesfuld med det, som har været forgæves i rigtig mange år, siger Per Hansen. Beskeden om rekonstruktion falder heller ikke i god jord hos de nuværende kunder hos auktionssiden. I Facebookgruppen ""Os, som Lauritz.com skylder penge"" er der i skrivende stund 413 medlemmer, som skiftevis deler deres frustration over at have et udestående med auktionshuset. Problemet for medlemmerne er nemlig den samme. De har i flere måneder ikke kunnet få udbetalt deres penge for de varer, som er solgt auktionssiden. En af dem er Per Henriksen, som har været storkunde hos Lauritz.com i mange år, hvor han både har købt og solgt flere ting. - Jeg fik solgt et vintage Omega-ur, som fik et hammerslag på 4600 kroner, hvor jeg skulle have de 4200 kroner af salgsprisen. Det skete den 3. marts, og nu står vi så her i snart juli, og jeg har stadig ikke fået nogen penge, siger Per Henriksen, som havde skrevet under med Lauritz.com, at han ville få pengene inden for 30 bankdage. Han har flere gange kontaktet Lauritz.com, som kun har givet ham ""en sludder for en sladder og nogle standard mails"" i stedet for at udbetale pengene. - Nu er jeg folkepensionist. Det er en sommerferie for mig, der smutter der. Det er dødærgerligt, siger Per Henriksen. Han føler sig snydt og vildledt. - Det er jo reelt mine penge, da det er mit armbåndsur, der er blevet solgt. For der er ikke tale om håndører, som folk har til gode. For nogle medlemmer er det beløb på mellem 60-75.000 kroner, der i øjeblikket er indefrosset i selskabet, skriver de i gruppen. Flere i gruppen skriver også, at de nu er bange for, at de aldrig kommer til at se deres penge igen. Noget som Per Henriksen også frygter. - Jeg har forberedt mig på, at Lauritz.com har snydt mig for 4200 kroner, siger han. Og det er med god grund, at forbrugerne er bekymrede, forklarer Mads Reinholdt, der er dirketør i Forbrugerrådet Tænk. - Når man er kommet ind i en rekonstruktionsfase, og hvis det ender beklageligvis i en konkurs, er det forbrugerne, der står bagerst i køen. Derfor er sandsynligheden for, at man får sine penge dårlig, siger han til DR Nyheder. Derfor vil Mads Reinholdt heller ikke anbefale andre at sætte deres ting til salg på auktionssiden, som tingene er nu. I et svar fra Lauritz.com til DR Nyheder, skriver auktionshuset, at nye sælgere bliver afregnet senest 21 dage efter hammerslag. Alligevel mener Forbrugerrådet Tænk, at man helt skal holde sig væk, mener han. - Lauritz.com har tidligere kommunikeret, at alle fik deres penge, og det har de ikke kunne overholde. Derfor er vi også skeptiske over for, om de kan overholde det denne gang. - De slæber et spor af brudte løfter efter sig, og det er så forbrugerne, der kommer til at betale prisen. Det er rigtig trist, siger Mads Reinholdt. Ifølge Per Hansen fra Nordnet gør anbefalingen fra Forbrugerrådet Tænk kun ondt værre for auktionshuset. - Tilsammen betyder det færre auktioner, som ender med et hammerslag. Og hvis der ikke er løbende aktiviteter ved et auktionshus som Lauritz.com, er der ikke noget til at betale de løbende regninger og udgifter, siger han og gentager, at sandsynligheden for, at selskabet lykkedes med at få vendt skuden, er meget lille. DR Nyheder har forelagt kritikken for Lauritz.com, som i et skriftligt svar skriver, at ""perioden for en rekonstruktion kan variere, men vi arbejder intenst på at komme i mål hurtigst muligt med den forhåbning at kunne betale de sælgere tilbage, som vi er så kede ikke at have afregnet rettidigt"".",Ekspert tvivler på fremtiden hos Lauritz.com: 'Det kan ramme kunder med penge i klemme',Julie Würtz,2023-06-29 15:48:00+00:00,https://www.dr.dk/nyheder/penge/ekspert-tvivler-paa-fremtiden-hos-lauritzcom-det-kan-ramme-kunder-med-penge-i-klemme,Business,983,day,35.66229844074291,0,1,0,34.16666666666667
"""Aguilera serverer skrigeskinke i en jysk bøgeskov"" Sådan lyder billedteksten i en omtale af programmet til årets Smukfest skrevet af Ekstra Bladets anmelder Thomas Treo. Men det skal være slut, og i et nyhedsbrev tirsdag blæser festivalen, der sidste år have 60.000 tilskuere, til kamp mod, hvad Smukfest selv definerer som sexistiske kommentarer. Man vil gerne vil frabede sig kommentarer om artisternes alder, seksualitet, køn og udseende, når anmeldere, reportere eller meningsdannere slår sig løs i spalterne eller på de sociale medier. Til Jyllands Posten lyder det endda fra chefbooker Mikkel Xavier, at man vil have et kritisk øje på de mediefolk, som akkrediteres til og arbejder på festivalen. Noget, der blandt andet er faldet journalistisk chefredaktør på Ekstra Bladet, Asger Juhl, for brystet. - Vi vil selvfølgelig ikke været sexistiske og mobbe, men der ligger en latent trussel fra Smukfest, der gør det til en principiel sag. Vi vil ikke trues til at lave om i vores anmeldelser og vores journalistik, siger han. Over for DR's nyhedspodcast Tiden udtaler Smukfest-talsmand, Søren Eskildsen, at han ikke mener, at festivalen censurerer pressens ret til at anmelde, som de vil, med udmeldingen fra festivalen og chefbookeren. - Vi udøver ikke censur. Vi opfordrer bare til den gode stil og til at forstå, at vores artister også er mennesker. Det er slet ikke udgangspunktet, at nogen skal sanktioneres, siger Søren Eskildsen. Men jeres chefbooker siger til Jyllands-Posten, at I vil have et kritisk blik på de mediefolk, der akkrediteres til og arbejder på festivalpladsen. Hvordan kan man se det som andet end en subtil trussel, hvis man ikke skriver det, I synes er passende? - Det skal forstås på den måde, at vi selvfølgelig kan mene noget og tage afstand fra noget, hvis der er noget, vi ikke synes er okay. Hos Danmarks Journalistforbund, DJ, giver udmeldingen fra Smukfest panderynker, selvom man mener, at det er fint at have fokus på området. Anmeldergenren skal nemlig være fri og ubunden, lyder det. - Kommer man til at sidde ved sit tastatur og overveje, om Smukfest synes, at det her er okay at skrive eller ej? Det kan godt have en tilsigtet eller utilsigtet effekt, hvor den enkelte anmelder skal lægge nogle bånd på sig selv for at være sikker på at leve op til Smukfests retningslinjer, siger Tine Johansen, formand i DJ, der fortsætter: - Det bryder jo bare grundlæggende mod den fri presse og hele genren med at anmelde. Frygter I, at de generelle anmeldelser på Smukfest måske vil blive en kende mere positive, fordi anmelderne er underlagt de her spilleregler? - Hvis man virkelig ikke har ret meget godt at sige om en koncert, så kan jeg da godt frygte, at sådan en opfordring her vil på en eller anden måde pålægge anmelderne en form for selvcensur. Er det her censur? - Jeg vil ikke gå så langt som til at kalde det censur, men det kan godt have den effekt, at nogle lægger bånd på sig selv, når de skal skrive. Kan du forstå, hvis der er folk, der synes, at det er en lillesmule forkælet, at vi som medier harcelerer over, at vi måske bliver frataget retten til at kalde Christina Aguilera for en skrigeskinke? - Det kan jeg jo godt, når man hiver enkelte eksempler frem. Men når man bevæger sig ind på, at man vil vurdere anmeldere og pressefolk, så skal man være uhyre påpasselig, siger Tine Johansen. Men hvornår ved en anmelder, hvornår vedkomne er gået over de grænser for sexistisk sprogbrug, som Smukfest har sat op med deres udmelding? I Tiden præsenteres Søren Eskildsen også for en række eksempler på anmeldelser. Blandt andet linjen om ""Aguilera serverer skrigeskinke i en jysk bøgeskov"" fra Ekstra Bladet. - Jeg tænker, at det er et godt eksempel på, hvornår man er gået efter personen fremfor bolden. Det handler også om, hvordan det opleves hos det menneske, der skal forholde sig til det her, lyder vurderingen fra Søren Eskildsen, der understreger, at man har taget initiativet for at passe på de optrædende på festivalen i Bøgeskoven i Skanderborg. - Det, der skærer i hjertet hos os, er, hvis vi ikke kan få skabt det gode arbejdsmiljø omkring vores artister. Ugebladet Skanderborg skrev sådan her om Jadas koncert sidste år: ""Hun har mod til at stå ved, hvad hun er. Hun omfavner sine kurver, sine ups and downs og sine kropsbehåringer. Hun vil ikke ligge under for de idealer, som modehuse og bloggere lægger ned over hende"". Er det inden for skiven? - Det tænker jeg, at man kan prøve at spørge Jada om. Men min umiddelbare vurdering er, at den karakteristik går efter en del af det samlede udtryk og ikke er sexistisk og nedgørende. Så man kan godt kommentere på køn, udseende og kropsbehåring, så længe det er positivt? - Det har ikke noget med det at gøre. Jeg synes passende, at man kunne spørge Jada, hvad hun synes om karakteristikken. Men det kan anmelderne jo ikke, inden de trykker deres anmeldelse? - Nej, men det er slet ikke der, diskussionen ligger. Jeg tror godt, at vi alle sammen kan mærke, hvornår noget er perfidt, negativt eller nedgørende, siger Søren Eskildsen. Søren Eskildsen foreholdes også en anmeldelse af Johnny Madsen på Smukfest fra Politiken. Her lyder det: ""Johnny Madsen ligner og lyder som en, der har set bedre tider, og det kunne også være bedre musikalsk"". Er det okay? - Hvis jeg kender Johnny Madsen ret, så ville han være fløjtende ligeglad, siger Søren Eskildsen. Så man må godt skrive lidt tarveligt om køn og alder, så længe kunstneren ikke føler, at det gør ondt? - Det er ikke det, der er pointen her. Men jeg tænker her, at det ikke er perfidt og nedgørende. Tilbage i 2020 meldte musikmagasinet Gaffa ud, at det blandt andet skulle være slut med ord som 'diva' og 'sexbombe', når man anmeldte. Det kan du læse mere om her:","Smukfest vil af med sexistiske anmeldelser, men Johnny Madsen må gerne beskrives som en, 'der har set bedre dage'",Jakob Slyngborg Trolle,2023-05-19 13:12:00+00:00,https://www.dr.dk/nyheder/kultur/smukfest-vil-af-med-sexistiske-anmeldelser-men-johnny-madsen-maa-gerne-beskrives-som,Underholdning,986,day,40.59615384615385,1,0,0,40.05263157894737
"Lars Vinje havde et stort smil på læben, da han bugserede flyttekasser, sofa og køkkengrej ind ad døren til sin nye studiebolig i Aarhus. Smilets by skuffede ikke, for udover nøglerne til en spritny lejelejlighed fulgte to måneders gratis husleje og et gavekort på 3.000 kroner til Rema1000 - et supermarked, norske Lars Vinje kender godt hjemmefra i Oslo. - Vi har ledt efter noget mere centralt, men vi synes, det var svært at finde noget, siger den norske studerende, der skal til at læse økonomi på Aarhus Universitet. - Så skrev vi lidt rundt og fik tilbudt denne lejlighed, siger han. Lars Vinje og kæresten, som er sygeplejerske, har i dag klokken 12 fået overdraget nøglerne til studieboligen på Arresøvej i Risskov, hvor boligselskabet, Go' Bolig i Aarhus, håber at lokke nye lejere til med en ekstra bonus. For mens der er stor boligmangel i København, Odense og andre store danske byer, oplever Aarhus Kommune, at næsten 10.000 lejeboliger står tomme. Det viser en opgørelse fra Danmarks Statistik fra 1. januar i år. Ifølge Aarhus Stiftstidende er det helt præcist 9.670 boliger i Aarhus Kommune, hvor der ikke er tilmeldt et CPR-nummer. Derfor står boligerne teknisk set tomme. I videoen viser Lars Vinje sin far rundt i den nye bolig i Aarhus. Selvom 25-årige Lars Vinje ikke har takket nej til de ekstra goder, der fulgte med lejeboligen, fastholder han, at det ikke var årsagen til, han og kæresten takkede ja til netop denne lejlighed. - Vi hoppede egentlig på første mulighed, vi fik, så vi har ikke benyttet os af andre tilbud, forklarer han, men tilføjer hastigt: - Men det er da en meget god bonus. Lejlighederne i ejendommen på Arresøvej har et bruttoareal mellem 40 til 71 kvadratmeter og en lejepris på mellem 5.916 kroner til 16.358 kroner om måneden. Og det er ikke kun Go' Bolig i Aarhus, der reklamerer med rabat og goder, hvis man underskriver en kontrakt hos dem. Andre udlejere i Aarhus Kommune tilbyder udover to måneders gratis husleje for eksempel 5.000 kroner, hvis man kan få en ven til at flytte ind i samme ejendom. Blækhuset i Aarhus Nord: tilbyder to måneders gratis husleje, og man kan få 5.000 kr. hvis man også får en ven til at flytte ind. Go' Bolig Vestre Strandallé i Risskov: to måneders gratis husleje og gavekort til Rema1000 på 3.000 kr. Go' Bolig Arresøvej i Risskov: To måneders gratis husleje og et gavekort på 10.000 kroner til indkøb af møbler og gardiner i Ilva, Ikea, Bolia, Jysk og Deco Group eller til køb af håndværkerhjælp. Basecamp på Katrinebjerg: reklamerer med, at de første 100, der underskriver lejekontrakt, får en gratis cykel oveni. Skruer vi tiden otte år tilbage rimede studiestart ellers på boligmangel og lange ventelister, men på det internationale kollegie Basecamp, der ligger i kvarteret Katrinebjerg, håber de, nye studerende vil vælge dem - og her får nye studerende en knaldrød cykel, når de flytter ind. - De bliver indstillet, så de passer til de enkelte. Vi har fået højden på de studerende, siger Linett Guerrout, der er Residence Manager i Basecamp i Katrinebjerg, som er under konstruktion, men har plads til 650 lejere, når det er færdigbygget. - Vi vil gerne have en grøn profil, derfor er det cykler, tilføjer Linett Guerrot, som understreger, at de hos Basecamp altid giver nye indflyttere en velkomstgave. Hun anerkender dog, at der er kamp om potentielle lejere. - Det er lejers marked, men vi synes, at Basecamp er helt unik, og lejerne får noget, de ikke får andre steder, siger Linett Guerrot. Basecamp på Katrinebjerg er indstillet på, de nok ikke får besat alle deres kollegieværelser, men de er overbeviste om, at det kommer - og at det ikke kræver yderligere forsødelse. - Vi kommer ikke til at putte flere tilbud oveni hatten. Det er cyklerne, og vi tror meget på vores produkt. Vi kommer ikke til at lokke med andre ting, siger Linett Guerrout. Her kan du se en af boligerne på Basecamp Katrinebjerg. Kollegieværelset i videoen er et ""single værelse"", som er mellem 29 og 33 kvadratmeter, og koster omkring 6.500 kroner om måneden. Årsagen til, at udlejerne lokker med ekstra goder, skyldes ikke, at der generelt er for mange boliger i Aarhus Kommune. - Det er mere et spørgsmål om, at dem, der er, er for dyre, og folk simpelthen ikke har råd til at bo i dem, forklarer Helene Toxværd, der er formand i Lejernes Landsorganisation (LLO), i P1 Orientering. Derfor skal man også lige tænke sig om en ekstra gang, før man takker ja til gavekortet til supermarked, Ilva, Ikea eller JYSK og huslejefritagelse. - Det er et udtryk for, at man ikke kan få lejet de meget dyre kvadratmeter ud, man har opført, siger hun og understreger, at der er blevet bygget for ""tosset, dyrt og de forkerte steder"". Ifølge Curt Liliegreen, direktør for Boligøkonomisk Videncenter, så kæmper de i Aalborg ligeledes med tomme lejeboliger. - Boligmarkedet er noget anderledes i Aarhus og Aalborg end resten af Danmark i øjeblikket, forklarer han. Her er der bygget rigtig mange nye lejeboliger, men ikke den samme dramatiske befolkningstilvækst som i for eksempel København, hvor der også er bygget meget. Curt Liliegreen fastslår, at situationen er usædvanlig, men kan opstå, når der bliver bygget meget. - Udbuddet er løbet fra efterspørgslen, men jeg tror, efterspørgslen nok skal indhente udbuddet igen. Boligselskaberne kan dog ikke sænke huslejen, uden at det går udover værdien af ejendommen, og derfor forsøger de at forsøde aftalen på anden vis. - De vil gøre rigtig meget andet, for at få folk ind, end at sætte huslejen ned, siger Helene Toxværd. I Risskov i Aarhus er 25-årige Lars Vinje dog ikke i tvivl om, at han ville vinke farvel til de ekstra goder, hvis det havde indflydelse på den månedlige opkrævning. - Hvis jeg skulle vælge, ville jeg helt klart hellere have en lavere husleje, siger han.",Lars fik to måneders gratis husleje og gavekort på 3.000 kroner til Rema1000 for at flytte ind,Ida Meesenburg,2023-08-15 20:18:00+00:00,https://www.dr.dk/nyheder/indland/lars-fik-maaneders-gratis-husleje-og-gavekort-paa-3000-kroner-til-rema1000-flytte,Samfund,986,evening,39.226141984288624,0,1,0,31.22222222222222
"I hjertet af verdenshavene pulserer en værdifuld motor for klimaet. Systemet af havstrømme - den termohaline cirkulation - fungerer som havenes store transportbånd og er afgørende for at regulere vores globale klima ved at sende tropernes varme havvand mod europæiske kyster og sende Nordatlantens kolde vand tilbage. Men en ny rapport fra Københavns Universitet har kastet et skræmmende lys over systemets skrøbelighed. Rapporten går så langt som at sige, at et kollaps af havstrømmen med 95 procent sikkerhed vil ske mellem 2025 og 2095. Mest sandsynligt om 34 år - i 2057. Dermed risikerer det nordeuropæiske klima blandt andet at blive markant koldere, mens andre egne ville blive tilsvarende varmere. Reaktionerne fra fagfæller har været blandede, selvom der egentlig ikke er uenighed om, at systemet svækkes. Den termohaline cirkulation er et system af havstrømme, som flytter varme rundt på Jorden som et slags transportbånd. Drivkraften er blandt andet forskelle i havenes temperatur og saltindhold. De to faktorer påvirker nemlig vands massefylde. Afkølet vand bliver tungere, og det blive endnu tungere, hvis vandet samtidig indeholder mere salt. På den måde vil koldt vand med et højt saltindhold synke ned under varmere vand med et lavt saltindhold. I Nordatlanten køles overfladevandet af luften, og samtidig øger fordampning og isdannelse saltindholdet. Dette får vandet til at synke til bunds. Dette skaber en global havstrøm, der transporterer varmt vand fra tropiske områder op nordpå, samtidig med at koldt vand føres tilbage. Simpelt forklaret virker havstrømmene både som en radiator, der gør vejret varmere i Nordeuropa, mens klimaet i troperne afkøles. Hvis der opstår ændringer i dette kredsløb, vil det derfor selvsagt have betydelige konsekvenser for temperaturerne. En særlig bekymring er den grønlandske indlandsis' afsmeltning med ferskvand, som kan forstyrre cirkulationen. Kilde: Københavns Universitet, Klimaleksikon.dk, Videnskab.dk Blandt andet har den tyske professor Stefan Rahmstorf, der er en af verdens førende oceanografer, kommenteret resultaterne. - Der er stadig stor usikkerhed om, hvor ""tipping point"" for den termohaline cirkulation er, men det nye studie føjer til beviserne for, at det er meget tættere på, end vi troede for bare et par år siden, siger Stefan Rahmstorf til CNN. Han slår dog også fast i et blogindlæg, at ""enkeltstående studier har svagheder"". De svagheder er blevet kommenteret af flere. Blandt andre Steffen Malskær Olsen, der er klimaforsker med speciale i havstrømme ved DMI. Han mener ikke, at dataen er god nok. - Jeg vil påpege, at de data - den tidsserie - de bruger, ikke er målinger af havstrømme. Det er en indikator, der er forbundet med en masse usikkerheder, siger han til Ritzau. - Vi har simpelthen ikke målinger af havstrømme, der er i lange nok tidsserier til, at man kan lave den her type studier. Bag det nye studie står Peter Ditlevsen, der er klimaprofessor ved Niels Bohr-instituttet. Han erkender da også, at data ""ikke er perfekt"". De store programmer, der måler havstrømmene, har kun har været i gang i 20 til 30 år. På denne tid har man kunnet observere en svækkelse af havstrømmene, men tidsrammen er for kort til at kunne konkludere, om der kan være tale om naturligt forekommende variationer, siger Peter Ditlevsen. Derfor har de i stedet set på data for overfladetemperaturer i det nordvestlige Atlanterhav fra 1870 - omkring industrialiseringen - og frem til 2020, som ifølge Peter Ditlevsen er en slags ""fingeraftryk"" for havstrømmene. - Det er jo tilbage på et tidspunkt, før vi begyndte at påvirke klimaet voldsomt. Derved kan vi se forskellen fra det naturlige og så se, at de ændringer, vi har nu, passer fuldstændig med, at der kan være sådan et ""tipping point"" i fremtiden. - Da vi kom frem til, at det allerede skete om 34 år, så blev vi jo noget chokeret selv og tænkte, at det ikke passer med, hvad IPCC (FN's klimapanel, red.) siger han afsluttende. FN's klimapanel, IPCC, har ikke peget på et specifikt såkaldt ""tipping point"". Når man taler om ""Tipping points"" i klimasystemet, så er der tale om kritiske punkter, hvor små ændringer kan udløse uoprettelige forandringer, fordi et helt system ryger ud af balance. I klimapanelets seneste rapport på området fremgår det, at havstrømmene ""med stor sandsynlighed vil svækkes"" i løbet af dette århundrede, men et egentligt kollaps er ifølge dem ""meget usandsynligt"". Dog mener Peter Ditlevsen, at der er brug for data, der går længere tilbage. - For at kunne sige præcis, hvornår det sker, så har vi altså brug for data, der går tilbage. De er ikke perfekte, men det er så at sige det bedste, vi har, siger han. En ting, som der er enighed om blandt forskerne, er, at kollapser de afgørende havstrømme, der fordeler varme og kulde mellem Nordatlanten og troperne, så har det store konsekvenser. Herhjemme kan det betyde, at vores danske klima snarere kommer til at minde om det, de har i Alaska. Selvom en nedkøling af Europa kan forekomme mindre alvorlig, når kloden som helhed bliver varmere, og hedebølger bliver hyppigere, så vil kollapset også bidrage til en forøget opvarmning af troperne, hvor stigende temperaturer i forvejen skaber udfordrende levevilkår, lyder det fra Peter Ditlevsen. - Selvom der er store usikkerheder - og det erkender jeg - så bliver vi nødt til at tage det ind i beregningen, siger han. - Det store problem er, at godt nok kan vi få flere målinger fremadrettet, men vi kan altså ikke få flere målinger tilbagerettet. Den overordnede løsning er ifølge Peter Ditlevsen, at vi udleder mindre klimagas. Klimaforandringerne og den smeltende indlandsis er nemlig årsag til, at enorme mængder ferskvand ender i havene. Det går ind og påvirker den termohaline cirkulation, som blandt andet drives af forskelle på saltindhold og temperatur, når tropernes varme havvand føres mod europæiske kyster og sender Nordatlantens kolde vand tilbage den anden vej. Derfor er holdningen fra Peter Ditlevsen klar, om så kollapset kommer om få årtier eller senere. - Det nytter ikke noget at vente mange år, til vi er helt sikre, siger han.",Fagfolk reagerer på dystert dansk klimastudie: Usikkerhed om resultaterne - men pilen peger i den forkerte retning,Mathias Oldager,2023-07-26 16:54:00+00:00,https://www.dr.dk/nyheder/viden/klima/fagfolk-reagerer-paa-dystert-dansk-klimastudie-usikkerhed-om-resultaterne-men,Politik,988,evening,45.74786324786325,1,0,0,66.0
"Selvom Folketinget i august vedtog et lovindgreb, der skulle sætte en stopper for konflikten på sygeplejerskeområdet, så er strejkerne fortsat. Og igen i dag stod sygeplejerskerne uden for hospitalerne i stedet for at pleje patienter inde på afdelingerne. Fra klokken 7.45 og en time frem nedlagde sundhedspersonalet flere steder i landet arbejdet. På Rigshospitalet havde sygeplejerskerne fået følgeskab af alt fra læger og sosu-medarbejdere til portører og pædagoger. Ifølge Luca Pristed, der er operationssygeplejerske på Rigshospitalet og talsperson for styregruppen for arbejdsnedlæggelser, så er situationen på landets hospitaler efterhånden så kritisk, at det er farligt for patienterne. - Allerede nu kan man se, at der er steder, hvor det er til fare for patienter, fordi der er for travlt og for få på arbejde, siger han. Og den holdning står sundhedspersonalet ikke alene med. Organisationen Danske Patienter har sendt et brev til sundhedsminister Magnus Heunicke (S) og landets fem regionsrådsformænd, hvor budskabet er, at sundhedsvæsenet er i knæ, hvilket i sidste ende ifølge dem kan få fatale konsekvenser. - Det har kostet både livskvalitet, funktionsniveau – og i nogle tilfælde også liv, udtaler Klaus Lunding, formand for Danske Patienter, i brevet. Ifølge Danske Patienter er der en stigende pukkel af patienter, der ikke får den forventede behandling, fordi kapaciteten simpelthen ikke er stor nok i sundhedsvæsenet i øjeblikket. Sundhedspersonalet har strejket de seneste ti uger siden Folketingets indgreb i konflikten. Det er til trods for, at strejkerne er overenskomststridige, og det koster dem både en bod og løn. Men der er ingen vej uden om, fordi problemerne er så store ude på afdelingerne, mener Luca Pristed. - Vi har problemer med fastholdelse og rekruttering af sundhedspersonale, problemer med arbejdsmiljøet, fordi vi har for travlt, og vi har problemer med, at lønnen er for lav, så folk skrider fra faget. Og så bliver sundhedspersonalet nødt til at leve med, at strejkerne måske ikke får opbakning fra patienterne, der må vente endnu længere på behandling. - Jeg gør ikke det her for at få patienternes opbakning. Jeg gør det for at redde deres liv. Om de har forståelse for det eller ej, det kan jeg ikke tage mig af, siger Luca Pristed. Dagens strejke er den sidste planlagte af sin slags, men der kan sagtens komme flere i fremtiden, siger han. - Hvis det fortsætter, og politikerne bliver ved at ignorere det, så går vi i styregruppen sammen igen og ser, hvordan vi kan arbejde videre med det. Enten arbejdsnedlæggelser eller også kan vi prøve at mobilisere noget andet. Hvad kunne det andet være? - Det ved vi ikke endnu. Danske Regioners formand, Stephanie Lose (V), erkender, at der er massivt pres på hospitalerne i øjeblikket, og hun forstår, hvis sygeplejerskerne er frustrerede. Men arbejdsnedlæggelser er ifølge hende ikke vejen frem. - Vi er rigtig kede af, at i den periode, hvor arbejdet er nedlagt, der er der nogle patienter, som må vente på at få den hjælp, de skal have, hvis de kommer ind til en kontrol eller undersøgelse. Det er også derfor, at jeg håber, at vi ser strejkerne stoppe igen. Og hvis ventelisterne skal ned, så er der blandt andet hos sygeplejerskene selv, at løsningen skal findes. De bliver nødt til at tage nogle ekstra vagter, siger hun. - Det kræver, at der er nogle, som vil arbejde ekstra for at nedbringe ventelisterne. Jeg er selvfølgeligt rigtig ked af, at vi er i en situation, hvor der bliver sagt nej til det. Men jeg håber, at vi igennem god dialog kan finde en løsninger, der kan løsne op for situationen. Ifølge Luca Pristed er der brug for meget mere end politiske lappeløsninger. - Det kan jo ikke passe, at vi har et sundhedsvæsen, hvor det er nødvendigt, at sygeplejersker arbejder mere end 37 timer, for at det hænger sammen. Stephanie Lose skal tage sig sammen og tage det her seriøst og ikke bare sige, at sygeplejersker skal arbejde ekstra for at få det til at hænge sammen. Hvis Luca Pristed overhovedet skulle overveje at tage flere timer på afdelingen, så skal der et markant lønløft til. - Det ville være en start, men der skal stadig gøres mere for at få flere sygeplejersker til faget, siger han. Det er langt fra kun foran Rigshospitalet i København, at sygeplejerskerne er bekymrede for patienternes sikkerhed. På Aalborg Universitetshospital nedlagde sundhedspersonalet også arbejdet i en time. Én af dem, der var mødt op, var Caroline Kronborg Grøn, der er sygeplejerske. - Det er et opråb til hospitalsledelsen og til politikerne om, at det er helt grelt, det der foregår på sygehusene lige nu. Der er brug for en strategi og markant handling, og det skal være nu. Lige nu er afdelinger og sygeplejersker så pressede. I den helt anden ende af landet ved Nykøbing Falster Sygehus tog sundhedspersonale også del i den landsdækkende arbejdsnedlæggelse. Sygeplejerske Trine Ibsen er bekymret for alle de kollegaer, som hun har mistet den sidste tid - og i sidste ende er hun bekymret for sit fag. - De søger andre steder hen, fordi det er så presset en hverdag, vi har, og det er skræmmende. Det er spændende at være sygeplejerske, det er dejligt at hjælpe andre, men det føler vi ikke, at vi kan så meget mere, fordi vi ikke har tid og har færre hænder, fortæller hun. Og det er ikke kun faget, hun er bekymret for. - Når vi er færre hænder, er der større risiko for, at der kan ske ting. At ting ikke bliver opdaget i tide, siger Trine Ibsen. Sundhedsminister Magnus Heunicke (S) siger i et skriftligt svar til DR, at han er ""meget optaget af de udfordringer, som regionerne beretter om. - Lige nu er sygehusene presset af flere akutte patienter og personaleudfordringer, skriver ministeren blandt andet og fortsætter: - Regeringen foreslog i sidste uge med udspillet Tættere på en markant investering i det nære akutområde. Det skal blandt andet sikre færre genindlæggelser. Derudover har regeringen understøttet regionernes arbejde ved at løfte sundhedsvæsenet i forbindelse med økonomiaftaler med regionerne og med aftalen om de 1.000 flere sygeplejersker.",Strejke i hele landet: Sundhedspersonale er bekymrede for patienternes sikkerhed,Kevin Ahrens,2021-11-03 12:55:00+00:00,https://www.dr.dk/nyheder/indland/strejke-i-hele-landet-sundhedspersonale-er-bekymrede-patienternes-sikkerhed,Samfund,1007,day,40.793572867213356,1,0,0,60.0
"For en bybo virker alting på Klaus Knudsens gård umiddelbart til at være i den fineste orden. Ude på marken kører medhjælpere rundt og høster, mens kornet efterfølgende ryger i en silo, og halmen bliver samlet i baller. Men en rundtur med den nordvestjyske landmand viser hurtigt, at alting slet ikke er, som det burde være på denne tid af året. - Vi høster våde afgrøder, ti dage før det er modent, som vi skal bruge dieselolie på at tørre. Og derefter presser vi noget dårligt halm, som der går mug i. - Vi er max presset. Vi er da så presset, som vi kan være, fortæller han. På grund af tidspresset er Klaus Knudsen nødt til at presse halmen til de mere end 4.000 baller, han skal bruge, før stråene er tørre. Det betyder, at der går mug i: Lige nu har mange danske landmand som Klaus Knudsen mere end travlt med at få deres korn i hus. De seneste mange ugers rekordvåde og sjaskede vejr har nemlig forsinket årets høst. Men selvom mange gerne ville have ventet lidt endnu med høsten, så siger loven, at den skal være klaret senest om en uge – den 20. august. Det skyldes, at landmændene skal plante såkaldte efterafgrøder på deres marker. Planterne skal binde overskydende kvælstof i jorden, så for meget af det ikke løber ud i åer og søer til stor skade for vandmiljøet. Som reglerne er i dag, kan landmændene få reduceret deres kvælstofkvote for det næste år, hvis ikke de får høstet og sået efterafgrøder inden skæringsdatoen. Det betyder, at mange landmænd er tvunget til at høste nu – selvom kornet egentlig er for vådt til at blive høstet og i mange tilfælde havde brug for flere dage på marken for at blive helt modent. Derfor har Klaus Knudsen på sin gård nu måttet tage den store kornblæser med varmekanon i brug for at tørre kornet til et acceptabelt niveau, så der ikke går mug i det. - Det skriger jo til himlen. Det er imod alt logik, at man skal det og bruge en masse dieselolie. Bæredygtigheden går fuldstændig fløjten i det her. I alt vurderer Klaus Knudsen, at han ender med at skulle bruge 2.500 liter diesel i alt for at få tørret cirka 2.500 tønder korn. Det koster Klaus Knudsen mange tusinder kroner at tørre det for tidligt høstede korn i hans kornsilo: Det er ikke nyt, at de danske landmænd føler sig presset af den deadline, der nu er lige rundt om hjørnet. Men det stærkt omskiftelige danske sommervejr, som først bød på en knastør juni måned og herefter nærmest konstant regnvejr, har for landmændene sat en tyk streg under, at der nu må ske noget. - Det er jo et problem, at man ikke har en fleksibilitet i reglerne – især i et år som i år, hvor vejret driller og afgrøderne heller ikke er for godt modne, siger Henrik Hornstrup, der er vicedirektør i virksomheden Fjordland, der tilbyder landbrugsrådgivning. - Når vi har med biologi og med naturen at gøre, så varierer det jo fra år til år. Det giver ikke mening at have sådan en fast dato, siger han. Hos interesseorganisationen Bæredygtigt Landbrug har der længe også været utilfredshed med den skarpe deadline. - Man bliver jo nemt stresset som landmand, når man står og skal have sået og ikke har høstet endnu, siger Jørgen Evald Jensen, der er faglig direktør i Bæredygtigt Landbrug. Han kalder skæringsdatoen for ”datotyranni”. - Vi foreslår, at hele den her regulering skal ændres, så vi får nogle reguleringsmekanismer, man som landmand bedre kan forholde sig til og planlægge efter, så man ikke er afhængig af datoer på den måde, vi oplever nu, siger han. Jørgen Olesen er leder på Institut for agroøkologi ved Aarhus Universitet og professor i klimaforandringer og landbrug. Han er enig i, at der skal tænkes nyt i forhold til den skæringsdato, der i dag gælder for landmændene. - Det er ufatteligt svært at kunne nå at høste kornet med mejetærsker til den tidsfrist, der er sat i dag. - Der skal tænkes nyt, for det er jo ikke bare i år, at vi har en våd og sen høst. Det sker jo næsten hvert eneste år, siger han. Han peger også på, at der er forskelle for landmændene i forskellige dele af landet. - Man høster tidligere på øerne og i den sydlige del af Jylland. Så det her er langt overvejende et nordjysk problem. Mens man hos landbrugsorganisationer peger på, at landmænd i hele landet i år oplever problemer, så er det i år med mere normale vejrforhold typisk de nordjyske og og nordvestjyske bønder, som bliver særligt presset af den nuværende deadline. Det skyldes, at der – selv i et lille land som Danmark – er forskel på klimaforholdene. Ministeren for fødevarer, landbrug og fiskeri, Jacob Jensen (V), peger på, at reglerne for landmændene i de seneste år allerede er blevet gjort mere fleksible, end de tidligere har været. Men han er åben for, at de samme regler ikke skal gælde for alle landmænd, da man netop ser regionale forskelle. - Jeg er meget opmærksom på, at vi også skal have en regulering af landbruget på en måde, så det også kan give mening ude i den virkelige verden. - Vi er i gang med at kigge på, om reglerne kan gøres endnu mere fleksible og lave en helt ny reguleringsmodel for blandt andet efterafgrøder. Men det er ikke ensbetydende med, at der bliver slækket på miljøkravene for landmændene, forsikrer Jacob Jensen. Er det ikke landmændenes ansvar selv at planlægge efter de regler, der er sat op? - Jo, det er selvfølgelig landmandens ansvar at leve op til de regler, der gælder. Men jeg synes også, at det er vores politiske ansvar så at stille nogle regler op, som rent faktisk kan bruges ude i den virkelige verden. - Vi skal fælles - såvel politisk som ude i erhvervet - finde den model, der skal virke fremadrettet, som giver mest muligt fleksibilitet og effektivitet i forhold til at nå miljøkravene.",Landmænd høster lige nu umodent og vådt korn i et kapløb mod tiden,Rasmus Jungersen,2023-08-13 16:56:00+00:00,https://www.dr.dk/nyheder/indland/landmaend-hoester-lige-nu-umodent-og-vaadt-korn-i-et-kaploeb-mod-tiden,Samfund,1011,evening,37.726566736385465,1,0,0,28.384615384615387
"Det er 47 år siden sidst, men i nat dansk tid skal det efter planen ske igen: Rusland sender et landingsfartøj af sted mod Månen. Målet for det russiske fartøj med navnet Luna-25 er denne gang Månens sydpol – og dét er aldrig sket før. Faktisk er ingen nation tidligere lykkedes med at lande netop her. Men interessen for at være de første, der gør det, er enorm. Både USA og Kina planlægger lignende missioner de kommende år, mens Indien for blot fire uger siden sendte et fartøj af sted med samme mål. På Månens sydpol formodes der nemlig at være vand, der måske engang i fremtiden kan understøtte længerevarende menneskelig tilstedeværelse. Hvis vi mennesker drømmer om at være længere tid på Månen end blot én eller to uger, er det nødvendigt at producere mad deroppe – for eksempel grøntsager i drivhuse. Men sådanne planer kræver vand. Vandet kan man måske få fra Månens sydpol. For i de enorme kratere ligger der støv gemt i konstant mørke, og støvet kan indeholde masser af vand. Det russiske fartøj Luna-25 skal undersøge netop dette, og det samme ønsker Kina, USA og Indien at gøre med lignende rummissioner. Kilde: John Leif Jørgensen, professor og afdelingsleder ved DTU Space Men det er ikke kun derfor, at Rusland, der lige nu kæmper en krig i Ukraine og er hårdt ramt af sanktioner, også har meldt sig ind i kapløbet. Det vurderer John Leif Jørgensen, der er professor og afdelingsleder ved DTU Space. - Russerne vil simpelthen gerne vise, at de stadig kan, siger han. Baggrunden for Luna-25-missionen går en årrække tilbage, fortæller John Leif Jørgensen. I tiden inden Ruslands invasion af Ukraine sidste år samarbejdede den Europæiske Rumfartsorganisation (ESA) faktisk med deres russiske kollegaer og havde planlagt at sende flere kilo udstyr med ombord på Luna-25, der skulle foretage en række videnskabelige målinger. Men de planer blev med krigens udbrud skrottet. Det forsinkede planerne om den russiske rummission, da der nu skulle findes nye løsninger for at skaffe det udstyr, som europæerne havde stillet til rådighed. Selvom det kostede russerne enorme mængder rubler, tog man en beslutning om at fortsætte det arbejde, som natten til fredag munder ud i den første opsendelse af et russisk månefartøj siden 1976, siger John Leif Jørgensen. - Putin er ligeglad med, at udgifterne blev meget større, fordi man nu ikke havde europæerne at dele dem med. Han har brug for at vise omverden, at han kan lave teknologi, der er avanceret og præcist. For alle rumnationer ved, at den teknologi, der bruges i rummet, ofte også ender i militært isenkram. - Det, at lande det vanskeligste sted på Månen, viser, at du kan lave meget præcise landinger. Og i overført betydning kan man så sige til omverdenen: ""Vi kan også finde ud af at sætte et missil med den samme præcision her på Jorden, hvis vi vil"". På den måde minder de nuværende planer meget om tiden under Den Kolde Krig, hvor både Sovjetunionen og USA postede enorme summer af penge i deres rumprogrammer for at afskrække modparten og vise sin teknologiske kunnen. - Det, rumkapløbet gik ud på, var i virkeligheden at vise, at man kunne en masse forskellige teknologiske ting – uden at kaste en bombe i hovedet på hinanden. Og sådan er det stadigvæk, siger John Leif Jørgensen. I videoen kan du se forberedelser til opsendelsen af Luna-25. Raketten, der bærer landingsfartøjet, sendes afsted fra en russisk rumbase nær byen Uglegorsk i Amur-regionen - mere end 5.500 kilometer øst for hovedstaden Moskva. Ligesom det gjorde under den Kolde Krig, så handler kapløbet mod Månens sydpol også om at være de første, der lykkes med det, som modparten også ønsker at opnå, mener John Leif Jørgensen. Og den vurdering bakkes tilsyneladende op af Lev Zeleny, der er rumforsker ved det Russiske Videnskabsakademi. - Månen er Jordens syvende kontinent, så vi er så at sige ""dømt"" til at tæmme det, sagde han for nylig til nyhedsbureauet Reuters. Men at blive de første på Månens sydpol er ikke en enkel opgave. Den er nemlig dækket af enorme kratere, som gør en landing meget teknisk svær. Forholdene betyder, at det område, hvor fartøjet skal lande, er cirka ti gange mindre end ved tidligere månelandinger. - Der er ingen gps på Månen. Der er heller ingen landingslys eller strukturer, du kan navigere efter. - Hverken amerikanerne eller kineserne har gjort det tidligere af nøjagtigt den årsag: Det er pissesvært at gøre, siger John Leif Jørgensen. Ifølge Reuters er det planen, at det russiske fartøj efter opsendelsen vil bruge fem dage på at flyve til Månen. Herefter vil den bruge yderligere fem til syv dage i kredsløb omkring Månen, før landingsfartøjet skal lande. Det betyder, at Rusland lige præcis kan nå at lande, før inderne planlægger at gøre det den 23. august. Ifølge det russiske rumagentur, Roscosmos, risikerer de to missioner dog ikke at komme i karambolage med hinanden, da man hver især har udset sig forskellige landingsområder. Sådan så det ud, da den indiske mission blev sendt afsted mod Månens sydpol i midten af juli: Landingen vil med sikkerhed blive fulgt tæt fra magtkorridorerne i Kreml, forudser John Leif Jørgensen. For det kan blive et vigtigt symbol for Rusland internationalt. - Der er jo en stor politisk side af det her. Jeg forestiller mig, at Putin blandt andet gerne vil imponere den kinesiske præsident Xi Jinping, som ikke er lykkes med at lande på Månens sydpol endnu. - Samtidig tror jeg, at han gerne vil sende en begmand til både Indiens premierminister, Narendra Modi, og til EU: 'Se, I gad ikke lege med os, så nu kører vi videre uden jer'. Tror du, at russerne har en chance for rent faktisk at lykkes med deres mission? - Russerne kan det dér med raketteknologi. De er virkelig dygtige til at lave raketter – og det har de været i mange år, lyder det fra John Leif Jørgensen. I rummet samarbejder andre nationer stadig med Rusland ombord på Den Internationale Rumstation (ISS). Du kan følge den danske astronaut Andreas Mogensens forberedelser til hans næste mission ombord på ISS på DRTV:","Midt i en krig træder russerne i nat ind i nyt rumkapløb mod Månens sydpol: 'Rusland vil vise, at de stadig kan'",Rasmus Jungersen,2023-08-10 20:30:00+00:00,https://www.dr.dk/nyheder/viden/midt-i-en-krig-traeder-russerne-i-nat-ind-i-nyt-rumkaploeb-mod-maanens-sydpol-rusland,Videnskab,1017,evening,41.23482159536708,1,0,0,35.63636363636364
"Forestil dig, at du om få minutter skal træde op på en stor scene og synge foran en proppet koncertsal for allerførste gang. Giver tanken dig et sug i maven og rystende knæ? Så kan du måske sætte dig ind i, hvordan de fem finalister i KarriereKanonen havde det fredag aften, da et af årets største events for upcoming musik blev afholdt i DR Koncertsalen. Her skulle de en for en levere deres livs optræden foran publikum og ikke mindst KarriereKanonens jury. Dahlin Kris Og i år peger juryen på Dahlin og Kris som to lysende talenter, du skal holde godt øje med fremover, og som kunne indkassere hvert deres vindertrofæ efter et brag af et finaleshow. - Hvad fanden skal jeg sige?! Jeg er rørt, meget rørt, udbrød aftenens ene vinder Kris på scenen, inden han kunne omfavne Dahlin, poppe en flaske bobler og spraye flaskens indhold udover publikum. Kris, hvis fulde navn er Kristoffer Fischer, er netop fyldt 20, men har lavet musik med sin bedste ven og producer, siden de gik i 7. klasse. En af de sange, de to har lavet sammen, hedder 'Hvor blev hun af' og blev Kris' vej ind i KarriereKanonen. Men selvom han er udvalgt blandt hele 1.318 kunstnere, der har uploadet musik til KarriereKanonen 2023, havde han ikke ventet en vindertitel. - Jeg er helt paf! Jeg har så mange ord, jeg gerne vil sige, men jeg kan ikke finde dem. Jeg er rigtig stolt. Det er et bevis på, at jeg kan finde ud af det, jeg gør. Det vil jeg huske på, når jeg har en dårlig dag i studiet: Jeg er god nok, lød det fra Kris efter showet. Og spørger man jurymedlem Marianne Fruergaard, som er leder af Bandakademiet, der står for talentudviklingsforløbet i KarriereKanonen, skal Kris i hvert fald ikke tvivle på, om han er god nok. - Måske er han født med det, men han har en naturlighed på scenen, der gør det helt trygt at overvære som publikum. Og jeg elsker hans rastløse energi, som indimellem eksploderer, siger hun og fortsætter: - Han er ung og uprøvet, men alligevel har han allerede formået at bygge et musikalsk univers op, som er totalt troværdigt. Der er et kæmpe potentiale i Kris. Se Kris optræde med 'Hvor blev hun af' herunder eller lyt til sangen her. KarriereKanonen er et talentprojekt og en konkurrence for nye danske musiktalenter. Hvert år udvælger KarriereKanonens jury en gruppe navne med et særligt talent, som har uploadet musik til dr.dk/kanon. De udvalgte deltager i et talentudviklingsforløb, og efter en semifinale går fem finalister videre til finalen, hvor to vindere kåres. Årets talenter er valgt ud af 1.318 kunstnere, som i alt har uploadet 2.133 numre til KarriereKanonen. Tidligere vindere tæller blandt andre The Minds of 99, Pil, Patina og Katinka. KarriereKanonen er et samarbejde mellem DR og Bandakademiet. Du kan læse mere om KarriereKanonen her. Det kan være nervepirrende at åbne ballet, men ikke desto mindre fik Dahlin som den første på scenen fortryllet hele Koncertsalen med sin fløjlsbløde vokal, hjerteskærende akkorder og ørehængeren 'Boycut'. En sang, hun skrev, da hun flyttede fra Struer til København for få år siden og for alvor tog hul på musikdrømmen, og som sikrede hende en plads i KarriereKanonen 2023 - og nu også en vindertitel. - Det var mit livs optræden, det var helt fantastisk! Jeg har prøvet at bagatellisere det lidt for ikke at blive for nervøs, og jeg overraskede mig selv, for jeg kunne faktisk nyde det. - Jeg elskede at stå på scenen i alle knogler i min krop. Jeg er meget glad og lettet, fortalte Dahlin efter kåringen, og inden hun blev omfavnet af sin mor, som fløj op fra sit sæde blandt publikum. Og det var da heller ikke kun Dahlins mor, der var begejstret for det, hun så og hørte. Jurymedlem Marianne Fruergaard forventer, at man kommer til at høre meget mere til Marie Dahl Jakobsen, som Dahlin rigtigt hedder, i fremtiden. - Dahlin har nogle knæk i sin vokal og fraseringer, der gør, at man bare er nødt til at høre efter! Det føles lidt, som om hun har stået på scenen altid, selvom hun er helt ny. - Musikken er følsom og skrøbelig, og så skriver hun sange om ting, som er relaterbare, om du så er 20 eller 60. Det føles som et helstøbt kunstnerisk univers, og 'Boycut' er jo et hit. Se Dahlin optræde med 'Boycut' herunder eller lyt til sangen her. Det var dog ikke en nem opgave at udpege vinderne blandt de fem finalister. De fik nemlig alle publikum op af stolene og leverede overbevisende koncerter på hver deres måde. Alligevel peger jurymedlem og P3-vært Pelle Peter Jencel på en gennemgående ting hos årets finalister. - Der er et massivt drive hos dem alle, og et mod til at tro på deres drøm. Der er et højt ambitionsniveau, også i forhold til at spille live. I aften trådte de alle ind på scenen som en form for superstjerne i deres egen ret, siger han. Men selvom den helt store og nervepirrende finale-eksamen nu er overstået, er talentudviklingsforløbet kun lige startet for de to vindere. KarriereKanonen består nemlig ikke kun i at optræde på en scene. Gennem et talentudviklingsforløb bliver vinderne klædt på til at navigere i musikbranchen og at udvikle musikken og deres karrierer i en retning, der giver mening for netop dem. Kort efter finalen skal vinderne sammen med Bandakademiet skabe overblik over deres visioner for fremtiden og arbejde med, hvordan de bedst kommer derhen – forhåbentlig uden at skrive under på en dårlig aftale undervejs. - Mange af deltagerne får branchehenvendelser, og det er jo skønt, men vi prøver at hjælpe dem med at holde fokus på deres visioner og lægger en plan ud fra dem, fortæller Marianne Fruergaard. - Hvis man for eksempel vil ud at spille på alle scener i Danmark, arbejder vi meget med live-setups og at opbygge et show. Og er man indiekunstner men vil være den næste Beyoncé, hjælper vi dem med at finde de rette til at eksperimentere med deres lyd og sangskrivning sammen med dem.",'Jeg er helt paf!' Danske talenter scorer vindertitel til intenst finalebrag,Nanna Mejer Sørensen,2023-06-17 03:29:00+00:00,https://www.dr.dk/p3/jeg-er-helt-paf-danske-talenter-scorer-vindertitel-til-intenst-finalebrag,Underholdning,1022,morning,35.52637368131593,0,1,0,41.86363636363637
"Der er lagt op til en skæbnedag i den danske fagbevægelse, når der i dag skrives endnu et kapitel i skandalesagen om de påståede krænkelser, som kostede den tidligere formand i Fagbevægelsens Hovedorganisation (FH) Lizette Risgaard posten. På et hemmeligt sted på Sjælland mødes toppen af den danske fagbevægelse - de 24 medlemmer af forretningsudvalget i FH - her til morgen til et møde uden bagkant med ét punkt på dagsordenen. Nemlig den eksterne advokatundersøgelse, som blev sat i værk, efter Lizette Risgaard i slutningen af april forlod sin post. En afgang, der kom efter at adskillige medlemmer af fagbevægelsen over for Berlingske og Ekstra Bladet havde beskyldt hende for krænkende adfærd. Advokatundersøgelsen skal ud over at belyse Risgaards påståede krænkelser se på, hvordan de enkelte sager blev belyst i FH. Men den tidligere formand kaster mørke skygger over mødet, efter at hun i forgårs for første gang pure afviste, at hun skulle have krænket nogen. - Alt, hvad der har været omtalt, er foregået i situationer, hvor der har været mange andre til stede. Og jeg har ikke gramset på nogen. Der har ingen seksuelle intentioner været fra min side, aldrig, sagde Lizette Risgaard i et langt interview med erhvervsmediet Finans. Ifølge økonomikorrespondent i DR Casper Schrøder er det et opsigtsvækkende interview ""hvor Lizette Risgaard går til frontalt modangreb på FH"". - Hun går efter at få sit navn renset og truer med at trække sagen ud ved at gå efter at få et efterspil. Hvis det lykkes, vil det stille FH i en svær situation. De har brug for, at sagen stopper her, siger han Men hvad er der på spil for fagbevægelsen forud for dagens møde? Og hvor alvorlig er sagen for FH? Herunder svarer økonomikorrespondent Casper Schrøder og forsker i krænkelser Mille Mortensen på tre centrale spørgsmål om sagen. Sagen er enormt skadelig for fagbevægelsen, og den har givet et ordentligt hak i troværdigheden, vurderer økonomikorrespondent Casper Schrøder. - Det er jo aktuelt svært at tage FH og hele fagbevægelsen alvorligt, som dem, der skal beskytte almindelige danske lønmodtagere mod krænkelser på jobbet, når man selv tilsyneladende har en stribe krænkelsessager i den allerøverste top. - Analyser fra fagbevægelsen selv har vist, at seksuel chikane faktisk er et stort problem for medlemmerne ude på arbejdspladserne, men nu har de så tilsyneladende gjort sig skyldige i lige præcis det i sine egne inderste cirkler, som man har harceleret mod arbejdsgiverne om, siger han. Forsker Mille Mortensen er enig i, at sagen er alvorlig for FH. - Når man har en sag som denne af det omfang og varighed af de oplevede krænkelser, så bliver det per definition sværere at tiltrække arbejdskraft eller i det her tilfælde medlemmer, da ens renomme lider skade, siger hun. Sagen er også alvorlig, da den viser en tydelig splittelse i den valgte ledelse i fagbevægelsen, fortæller Casper Schrøder. - Der var helt tydeligt en stor kløft mellem de lidt yngre, nyere medlemmer af udvalget som for eksempel Anja C. Jensen fra HK og de medlemmer, der er gamle i gårde som Claus Jensen fra Dansk Metal. - De etablerede forsøgte at få kontrol med sagen og var ikke klar til at smide Lizette Risgaard ud med det samme, men så trak de nye reelt tæppet væk under formanden, allerede inden der var gået et døgn. - Det er dybt skadeligt, at fagbevægelsen ikke er i stand til at danne fælles front i så vigtige sager, og den svaghed vil mange være fristede til at prøve at udnytte frem over i alle mulige andre sager, siger han. Ifølge økonomikorrespondent Casper Schrøder så bekræfter sagen om Lizette Risgaard mange danskeres fordomme om fagbevægelsen som stivnet og præget af en gammeldags kultur, som ikke er fulgt med tiden. - Det klinger unægtelig hult, at man arbejder for at beskytte medlemmerne mod krænkelser ude på arbejdspladserne og i store, dyre kampagner kritiserer arbejdsgiverne hårdt for ikke at gøre nok på det område, mens man selv i årevis har haft en topledelse, hvor det angiveligt var okay at tage på folk og lignende, når der var fest og alkohol på bordet, siger han. Selvstændig forsker Mille Mortensen er enig. - For mig at se er der tale om en organisation, der ikke er klædt på til at håndtere eller forebygge krænkende handlinger, siger hun. Hvad skal man gøre fra FH's side, så man kan håndtere lignende sager i fremtiden? - Man skal kompetenceudvikle alle ledelseslag. I sådanne sager findes der enormt meget berøringsangst - som jeg også kalder hensynsbetændelse. Derfor skal man i den øverste ledelse have en klar håndteringsstrategi for, hvad man gør i de enkelte situationer, som kan være meget forskellige, siger Mille Mortensen. Ifølge forsker i krænkelser Mille Mortensen venter der FH et stort arbejde. - Selvfølgelig kan man komme videre, men det er en længere og vedvarende proces, som ikke bare er noget, man kan klare på en uge eller en måned. - Det er vigtigt, at de arbejder med det, da den generation, som lige er trådt ind på arbejdsmarkedet, og måske særligt dem, der træder ind det næste årti, vil sætte nogle helt andre standarder for, hvad de vil finde sig i, siger hun. Ifølge økonomikorrespondent Casper Schrøder afhænger meget af advokatundersøgelsens konklusioner og reaktionen på den, når FH skal finde den bedst mulige vej fremad. - Der må ikke være nogen tvivl om, at man nu tager denne type sager alvorligt – også hvis nogle ansatte på ledelsesniveau eller politiske valgte har kendt til alvorlige sager længe uden at gøre noget ved dem, siger økonomikorrespondenten. - Lige nu er der reelt formandskaos i FH. For hvem skal tegne bevægelsen frem over? Det er helt uklart, fordi ingen har meldt sig som officielle kandidater til posten, selvom der kun er godt en måned til, at man skal vælge ny formand for de næste fire år. - Det er afgørende at få skabt politisk ro og valgt en formand uden alt for meget ballade. Det vil være det bedste afsæt til de politiske udfordringer, der venter, hvor man både skal drøfte oprettelsen af en permanent trepartsinstitution og indgå i forhandlinger om fordelingen af regeringens ekstra milliarder til løn i det offentlige.","Skæbnedag for fagbevægelsen: 'Svært at se FH som dem, der beskytter mod krænkelser'",Emil Søndergård Ingvorsen,2023-08-03 05:42:00+00:00,https://www.dr.dk/nyheder/penge/skaebnedag-fagbevaegelsen-svaert-se-fh-som-dem-der-beskytter-mod-kraenkelser,Business,1029,morning,46.65668892470642,1,0,0,43.769230769230774
"Den tidligere amerikanske præsident Donald Trump er i dag blevet anklaget i endnu en sag. Denne gang handler det om manipulation af resultatet ved præsidentvalget i 2020 i delstaten Georgia. Der er tale om den fjerde staffesag på bare fem måneder for Trump, der kæmper for endnu en gang at blive republikanernes kandidat til præsidentvalget, der finder sted næste år. Det 98 sider lange anklageskrift omfatter yderligere 18 tiltalte foruden den tidligere præsident - herunder en række tidligere Trump-topfolk. Anklageskriftet beskriver en række tilfælde, hvor den daværende præsident eller hans allierede forsøgte at manipulere valgresultatet i delstaten, som Donald Trump endte med at tabe snævert til demokraten Joe Biden. Trump står selv anklaget i 13 forhold, og i denne artikel kan du få et overblik over nogle af nøglepunkterne i den nye sag. Trump er tiltalt for blandt andet at forsøge at overbevise Georgias valgansvarlige, Brad Raffensperger, om at ""finde 10.780 stemmer"", som ville sikre Trump valgsejren i delstaten. Det skete i en telefonsamtale i starten af 2021, mens Donald Trump stadig var præsident. Den samtale kan du høre et uddrag fra her: Den republikanske valgansvarlige afviste forespørgslen, men anklagen mod Trump handler om mere end bare den optagede samtale, siger Ruben Toft Sindahl, der er juridisk analytiker hos Kongressen.com. - Han har faktisk forsøgt at ringe til flere i regeringen og flere andre valgforordnede, siger han. Ruben Toft Sindahl fortæller, at personerne ifølge anklagerne er blevet forsøgt presset til at finde stemmer, der kunne erklæres ugyldige og dermed ændre valgresultatet i Trumps favør. Den juridiske analytiker understreger dog, at man endnu ikke ved præcis, hvad anklagemyndigheden har af beviser. Alle involverede er tiltalt for det, der i USA kaldes racketeering. Den tiltale bruges normalt mod medlemmer af grupper, der udfører organiseret kriminalitet, og det kan straffes med op til 20 års fængsel. Anklagepunkterne hører under Georgias såkaldte Rico-lov (Racketeer Influenced And Corrupt Organizations Act, red.), som oprindeligt skulle komme netop organiseret kriminalitet til livs. - Rico-lovgivningen blev indført i 70'erne og 80'erne i USA, hvor man havde store problemer med mafiaen og bander. Man havde fået svært ved at få ram på de højerestående medlemmer. Man var ikke interesseret i blot at smide en eller anden lille fisk i fængsel, forklarer Ruben Toft Sindahl. - Med Rico-loven kan man gøre dem alle ansvarlige, hvis man på en eller anden måde kan vise og tegne stregerne mellem de forskellige medlemmer. For eksempel handler en anklage om, at nogle af Trumps advokater skulle have kontaktet folk, de ville have til at tilgå valgmaskiner i et valgdistrikt i delstaten. Det forbryder sig på lovgivningen i Georgia. - Ofte er det ikke de ledende skikkelser, der har været nede at rode ved valgmaskiner, men bagmændene kan man få med ind med den lov her, selvom det er andre der har gjort det, forklarer han. Samlet er der i Georgia tale om 41 sigtelser rettet mod 19 personer. I USA har man et noget anderledes valgsystem, end vi har herhjemme. Man stemmer teknisk set på såkaldte valgmænd, der så efterfølgende stemmer på den kandidat, der har fået flest stemmer i delstaten. I 2020 endte det med en smal valgsejr til den nuværende præsident, Joe Biden. Men I anklageskriftet fremgår det, at distriktsanklageren i Georgia, Fani Willis, har været meget interesseret i en gruppe bestående af 16 falske republikanske valgmænd, der var sat til at stemme på Trump, lyder det fra Kate Brumback, der er journalist for AP baseret i Georgia: Det lyder umiddelbart svært at få en centraladministration overbevist om, at 16 tilfældige personer er valgmænd. Og det kunne man heller ikke, forklarer Ruben Toft Sindahl. - Det er heller ikke noget, der står skrevet noget sted, at man bare kan gøre. Det har været brugt som sådan en forvirringstaktik, siger han. - Det er ikke nogen lovlig plan, men det lader til at være et sidste forsøg på at omgøre valget. Men de 16 falske valgmænd har skrevet under på et dokument, der siden blev sendt til de officielle myndigheder i Georgia og videre til den føderale regering i USA. I anklageskriftet fylder forskellige løgne fra de anklagede også en del, forklarer Ruben Toft Sindahl. Ytringer på både på sociale medier, i retssager og overfor kongressen i Georgia, der siden er bevist ikke er rigtige. Den juridiske analytiker peger på et eksempel, hvor der er blevet fremsat påstande om, at døde mennesker har stemt i Georgia. - Der er brugt ret meget tid på at vise, at det hele er en del af noget større, og at der ikke er tale om løgne, der er enkeltstående, siger han. Men har der været valgsvindel i Georgia? - Både internt i Georgia og justitsministeriet på føderalt niveau har undersøgt, om der har været valgsvindel, men der er altså ikke fundet noget, siger han. Selv mener Donald Trump ikke, at han har gjort noget forkert, og hans talsperson har peget på, at processen er politisk motiveret. Dette er ikke den eneste sag, den tidligere præsident står tiltalt i. Faktisk hænger der i skrivende stund 91 tiltalepunkter over Trumps hoved. Men en afgørende forskel ved den her sag, modsat flere af de andre, er, at der ikke er tale om en føderal - altså statslig - sag. I Georgia er der tale om en sag på delstatsniveau, og her har selv den amerikanske præsident ikke noget at skulle have sagt. - Det er kun den regionale guvernør, der kan benåde en anklaget, siger Ruben Toft Sindahl. - Trump har noget magt i det føderale system, men det har han på ingen måde i de enkelte stater. Men når det kommer til spørgsmålet om, hvorvidt Trump kan blive straffet i sagen her, så mener Ruben Toft Sindahl, at det kan være svært at vurdere. - Det er jo noget, vi aldrig har set på den her skala. Men i anklageskriftet er der rigtig meget fakta med og rigtig mange forhold, siger han og peger på, at sagen er meget gennemarbejdet. - Der er samtidig en masse andre personer, der er anklaget. Man tænker, at nogle af dem måske vil redde deres eget skind og vidne mod Trump. Få et overblik over, hvad Donald Trump lige nu står tiltalt for her:",Krav om at finde stemmer og falske valgmænd: Her er fem nøglepunkter i den nye sag mod Donald Trump,Mathias Oldager (mold@dr.dk),2023-08-15 18:07:00+00:00,https://www.dr.dk/nyheder/udland/krav-om-finde-stemmer-og-falske-valgmaend-her-er-fem-noeglepunkter-i-den-nye-sag-mod,Udland,1032,evening,43.924988495167966,1,0,0,34.78947368421053
"En hollandsk milliardær, selskaber i Luxembourg og Panama og det danske skattevæsen, der i mere end ti år har jagtet mere end én milliard kroner. Det er hovedingredienserne i en kæmpe skattesag, som efter 16 år blev afgjort af landets højeste retsinstans, Højesteret, i slutningen af juni. Højesteret afgjorde, at selskabet Heavy Transport Holding Denmark ApS skulle have betalt skat af et aktieudbytte på omkring 1,8 milliarder kroner, der blev sendt ud af Danmark helt tilbage i 2007. Det betyder, at selskabet skylder skattemyndighederne 449 millioner kroner. Hertil skal der lægges store renteudgifter, så den samlede ubetalte skatteregning lander på 1,4 milliarder kroner. Sagen mod Heavy Transport Holding Denmark ApS er en del af de såkaldte EU-gennemstrømningssager. Det kaldes de, fordi holdingselskaber i Danmark har brugt selskaber i EU - for eksempel i Luxembourg og Cypern - til at føre penge ud af Danmark og herefter videre ud af Europa. I alt har Skattestyrelsen rejst krav om skattebetalinger på 6,8 milliarder kroner. Hele komplekset tager sit udspring i 1990’erne, da det blev muligt for internationale koncerner at oprette holdingselskaber i Danmark. De kunne bruges til at kanalisere renter og udbytter skattefrit videre til andre lande. Men ifølge skattemyndighederne blev reglerne misbrugt til at gennemføre skattefrie overførsler - blandt andet til skattely. Det skete i form af både udbytte- og renteudbetalinger. Det har ført til adskillige skattekrav i milliardklassen, som indtil videre har været op mod 16 år undervejs. Selskaberne mener ikke, at de har været skattepligtige i Danmark. De har brugt en fuldt lovlig metode, som de danske myndigheder selv har åbnet for, lyder deres påstand. Indtil videre har landets domstole dog afvist påstanden om, at skattefinten var lovlig og har idømt de internationale koncerner skatteregninger for samlet flere milliarder kroner. Men hvad der ligner en kæmpe sejr, ser ud til at ende med lidt af en lang næse for den danske statskasse. Tre dage efter højesteretsdommen begærede Heavy Transport Holding Denmark ApS sig nemlig konkurs - uden at have betalt sin skatteregning. Og faktisk ser det ikke ud til, at den danske statskasse får så meget som en bøjet 25-øre ud af anstrengelserne. Det fremgår af en redegørelse fra den advokat, der er blevet udpeget til at behandle konkursboet, som DR Nyheder har fået aktindsigt i. - Der er ikke på nuværende tidspunkt konstateret aktiver i konkursboet, skriver advokat Christian B. Elmer i sin kuratorredegørelse, hvor det også fremgår, at selskabet stadig skylder skattemyndighederne de knap 1,4 milliarder kroner. For at forstå, hvad der gik forud for den kæmpe store skatteregning, skal vi spole tiden mere end 20 år tilbage. Her gjorde myndighederne det nemlig skattemæssigt lukrativt for multinationale koncerner at oprette holdingselskaber i Danmark. I 2003 valgte den hollandske søtransport-gigant Heerema at oprette flere selskaber, som udelukkende var sat i verden for at eje aktier i andre selskaber. Et af de selskaber fik navnet Heavy Transport Holding Denmark ApS. Et dansk skuffeselskab, som havde sit moderselskab i Luxembourg og havde Hereemas stenrige bestyrelsesformand, Pieter Hugo Heerema, som sin reelle ejer. Et holdingselskab, som ejer aktier eller anparter i et andet selskab i andre virksomheder. Det er altså ikke nogen virksomhedsdrift i holdingselskabet, og det er derfor en slags passiv virksomhed, som man bruger til investering. En af de største fordele ved et holdingselskab er, at når der generes overskud i driftsselskabet, kan dette flyttes skattefrit over til holdingselskabet. Fire år senere sendte selskabet så udbytte for 1,8 milliarder kroner ud af Danmark til moderselskabet i Luxembourg. På grund af skatteaftalen mellem de to lande skulle der ikke betales skat af det kæmpe beløb, mente de. Ifølge skattemyndighederne i Danmark var der dog et afgørende problem med den manøvre. Selskabet i Luxembourg var ’en tom skal’ uden nogen som helst aktiver. Luxembourg-selskabet var udelukkende sat i verden til at skubbe pengene videre til skattelylande, lød de danske skattemyndigheders påstand, som Højesteret gav dem ret i. Det astronomiske beløb endte da heller ikke med at blive på en konto i Luxembourg. Pengene blev nemlig sendt videre til to selskaber i skattelyet Panama, der begge var ejet af Heerema-koncernen, fremgår det af dommen. Derfor burde Heavy Transport Holding Denmark ApS have betalt udbytteskat på 25 procent - svarende til 449 millioner kroner - af milliardudbyttet. Men trods den soleklare sejr for de danske skattemyndigheder, så står de tilbage med et stort problem. For hvem skal betale regningen, når selskabet er gået konkurs med nul kroner på kontoen? I sin redegørelse skriver kurator og advokat Christian B. Elmer, at skattemyndighederne har forsøgt at gøre milliardkravet gældende over for moderselskabet i Luxembourg. - Kravet blev den 7. september 2022 afvist af moderselskabets danske advokat med henvisning til, at kravet for det første var forældet efter danske forældelsesregler, og at man i øvrigt ikke var af den opfattelse, at noget krav – uanset forældelsen – kunne gøres gældende, idet selskabet ikke var erstatningsansvarligt, skriver Christian B. Elmer. Selv hvis det lykkes at gøre moderselskabet erstatningsansvarlige, så er det ikke nødvendigvis ensbetydende med, at pengene lander i den danske statskasse. For der er efter alt at dømme heller ikke nogen penge at hente i Luxembourg. - Endelig har jeg fået oplyst, at moderselskabet ikke skulle være i stand til at betale et eventuelt krav. Men jeg har endnu ikke modtaget dokumentation herfor, skriver kuratoren i den seks sider lange redegørelse. En sidste mulighed kunne være at stille Heerema i Holland ansvarlig for regningen. Men ifølge DR Nyheders oplysninger er det ikke muligt at gøre koncernselskabet i Holland erstatningsansvarligt. Derfor skulle selskabet af egen drift vælge at betale regningen. DR Nyheder har spurgt Heerema International Group Services SA, om de har i sinde at betale at hoste op med pengene. Det ønsker selskabet ikke at svare på, lyder det i en mail. - Da Heerema International Group ikke har nogen direkte relation til sagen fra 2007, så skal alle henvendelser rettes til kuratoren i Heavy Transport Holding Denmark ApS, skriver selskabet via sin kommunikationsafdeling. DR Nyheder har ligeledes spurgt Skattestyrelsen og Skatteministeriet, om de forventer at de knap 1,4 milliarder kroner bliver betalt. Begge har afvist at svare på spørgsmål om sagen. Samme melding kommer fra den tidligere direktør i Heavy Transport Holding Denmark ApS, som sad i stolen helt op til konkursen. Ligeledes ønsker kuratoren i konkursboet heller ikke at stille op til interview om sagen.","Milliardærs selskab fik skattesmæk på 1,4 milliarder kroner - tre dage efter gik det konkurs uden at have betalt én krone",Emil Søndergård Ingvorsen,2023-08-01 19:45:00+00:00,https://www.dr.dk/nyheder/penge/milliardaers-selskab-fik-skattesmaek-paa-14-milliarder-kroner-tre-dage-efter-gik-det,Business,1051,evening,46.26265542098727,1,0,0,44.80952380952381
"Det vækker forundring og harme hos flere af de soldater, som har oplevet krænkende behandling i Forsvaret, at der finder krænkelser sted i soldaternes egen fagforening. Men de sjofle bemærkninger, overfusninger og krænkelser om seksualitet i Hærens Konstabel- og Korporalforening (HKKF) skal stoppes nu. Sådan lyder påbuddet fra Arbejdstilsynet mod den fagforening, der er sat i verden for at beskytte og hjælpe landets soldater. - Der er eksempler på krænkende handlinger i form af bagtalelse, stikkende og nedsættende kommentarer, overfusninger, sjofle bemærkninger og krænkelser vedrørende seksualitet, skriver Arbejdstilsynet efter to tilsynsbesøg i fagforeningen. Beskrivelserne af det giftige arbejdsklima i foreningen rammer især én af de soldater, som selv har oplevelser i bagagen fra tiden som menig og senere fastansat soldat. - Jeg er ved at kaste op, det lyder jo som Forsvaret, siger Sanne Phiquelle. Hun har blandt andet tidligere til fagforeningens medlemsblad fortalt, hvordan hun som ganske ung soldat skulle stå ret, mens en kaptajn bedømte og derefter valgte bh-størrelse til de kvindelige soldater. Og som fastansat soldat har hun oplevet talrige eksempler på sexisme og mobbekultur, som til sidst fuldstændig knækkede hende psykisk, fortæller hun. Tilsynets beskrivelser af fagforeningen vækker derfor genklang hos hende. - Det er den samme omgangstone, der rigtig meget gør sig gældende i Forsvaret. - Man skal bare indordne sig og klappe kaje. Kan du ikke tåle lugten i bageriet, så kan du smutte, siger Sanne Phiquelle. Har du kendskab til mobning, chikane eller krænkelser på jobbet? Skriv til ahec@dr.dk eller krypteret til tipdr@proton.me Det er flere år siden, at Sanne Phiquelle forlod sin faste stilling i Forsvaret. I dag er hun selvstændig behandler og medlem af reserven, hvor hun blandt andet hjælper de soldater, der står til at skulle udsendes til verdens brændpunkter. Hun er ikke længere medlem af HKKF, men det bekymrer hende, hvordan fagforeningen skal kunne hjælpe soldater med problemstillinger, som foreningen selv slås med internt, fortæller hun. - At de konstabler, der står og skal udsendes, de konstabler, der har været udsendt, og at de konstabler, der overvejer en udsendelse, ikke føler sig bakket nok op og klædt godt nok på til det, de gennemgår, siger Sanne Phiquelle. Konstabel er den laveste militære grad for menigt, kontraktansat personel i Forsvaret. Kilde: Ordnet.dk Samme reaktion har overkonstabel Helene Munk fra Aalborg Kaserne. Hun har også oplevet krænkelser i Forsvaret. Under en øvelse i 2020 var hun udsat for, at en skydeinstruktør i smug tog billeder af hendes bagdel. Og når hun har sagt fra over for bagtalelse og mobning i Forsvaret, har hun oplevet, hvordan sager er ""blevet fejet under gulvtæppet"", fortæller hun. - Jeg synes, det er foruroligende. Det er ikke særlig betryggende for mig, når det er de mennesker, der egentlig skal passe på mig. Men det er det samme her. Det er præcis de samme ting, vi gennemgår inde i systemet, siger hun. Da Arbejdstilsynet i starten af i år er på uanmeldt besøg i fagforeningen, har problemerne med krænkende adfærd ifølge de ansatte stået på ""igennem 1,5 år"". Ledelsens tiltag og samtaler med ansatte har ikke haft tilstrækkelig effekt, skriver tilsynet. Og det bekymrer Helene Munk. - Det lyder jo, som om det ikke bliver taget helt seriøst. De vil måske gerne, men det er, som om der er lidt berøringsangst, så de vil helst ikke røre for meget ved det. - Jeg synes, det er megaærgerligt, når det er vores fagforening, som skal være dem, der faktisk tager fat og gør noget ved de problemer, vi sidder med, siger hun. Egentlig er Helene Munks oplevelse, at fagforeningen faktisk gør meget godt ved at tale soldaternes sag. Arbejdstilsynets beskrivelser af ansatte i fagforeningen, der græder af fortvivlelse efter at være blevet udsat for krænkende handlinger, kommer derfor meget bag på hende. - Det lyder jo ikke, som om det bare er en lille smule, når de får et påbud fra Arbejdstilsynet. Jeg synes faktisk, det er lidt voldsomt. - Man kan tydeligt høre, at det går ud over folks personlige liv. Og der er ikke nogen, der har lyst til at have en mor, en far eller andet, der kommer grædende hjem og ikke har noget overskud til deres liv derhjemme, fordi de bliver nedbrudt på arbejdet, siger hun. Hvad skal der til for ændre på det? - Folk skal turde at snakke om det. Det er præcis det samme problem, som det altid har været. Folk tør ikke snakke om det. Der er simpelthen for meget berøringsangst. Vi sidder med nogle ledere, der ikke er klædt på til at håndtere de her ting, siger Helene Munk. Kort før Arbejdstilsynets uanmeldte besøg i fagforeningen forlangte formand Tom Block i et indlæg, at Forsvaret forandrer sig, fordi især unge ikke vil ""hård tone – eller krænkende adfærd"". Tom Block bekræfter, at ledelsen i samme periode har ""været opmærksomme på problemet med en hård tone mellem nogle kollegaer"". Men det er ""dybt problematisk"", at fagforeningen ikke selv har styr på arbejdsmiljøet, mener professor Kurt Klaudi Klausen fra Syddansk Universitet. - Det må være en organisation, der er præget af en dårlig kultur, som tillader det. Og dårlig ledelse, der svigter, når det kan fortsætte, siger han. Se Tom Block svare på kritikken: Efter Arbejdstilsynets besøg har fagforeningen holdt endnu flere samtaler med de ansatte, hyret en ekstern adfærdskonsulent og sat gang i at få lavet et adfærdskodeks, forklarer Tom Block. Kan du forstå, at soldater er bekymrede for, hvordan I skal kunne hjælpe dem med problemstillinger, som I selv slås med? - Alt efter hvordan man stiller det frem, så kan jeg godt forstå det. Men det, jeg bare siger, er, at vi fra starten af, hvor vi har hørt om det, har sat ind med initiativer. - Vi er blevet gjort opmærksomme på, at det ikke er tilstrækkeligt. Derefter har vi sat ind med yderligere initiativer. Og vi hører fra vores medarbejdere, at der er en bedring, siger Tom Block. Så når du til efteråret får den næste arbejdspladsvurdering (APV), er du så sikker på, at ansatte vil sige, at der ikke er noget at komme efter? - Det vil jeg da håbe. Men om vi når helt i mål, det kan jeg ikke vide. Men jeg kan bare sige, at ud fra det vi hører fra dem, der får vi at vide, at vi er på rette vej, siger HKKF-formand Tom Block.","Soldat om krænkelser i fagforening: 'Jeg er ved at kaste op, det lyder jo som Forsvaret'",Alexander Hecklen,2023-08-10 12:48:00+00:00,https://www.dr.dk/nyheder/penge/soldat-om-kraenkelser-i-fagforening-jeg-er-ved-kaste-op-det-lyder-jo-som-forsvaret,Business,1055,day,39.73270568972575,1,0,0,34.75
"En ung mand i slut-tyverne stiger ind i den lille skrantende bil fra kanten af en lille bjergvej i den nordøstlige afghanske provins Panjshir, hvor en lokal chauffør, en fixer og en journalist venter på ham. Den lokale mand, som af hensyn til sin sikkerhed er anonym i denne artikel, har flakkende øjne og kigger sig nervøst over skulderen. Da han kommer ind i bilen, beordrer han chaufføren til at køre uden at holde stille på noget tidspunkt. Journalist Nagieb Khaja rejser tilbage til Afghanistan to år efter Talibans overtagelse. Hør hele fortællingen om turen - og find ud af om Nagieb får flere afghanere i tale over tre afsnit i podcasten Udsyn. Lokalbefolkningen er bange for, at Gud og hver mand arbejder for efterretningstjenesten, der har infiltreret alle dele af samfundet, fortæller han, og hvis han bliver set med en journalist, frygter han det værste. Han har aldrig haft et våben i hænderne, men er tidligere blevet stoppet på gaden af Taliban og brutalt gennembanket, fordi de mistænkte ham for at være oprører. Hans nabo blev anholdt for længe siden, og ingen har hørt fra ham. For præcis to år siden faldt hovedstaden Kabul til Taliban, der overtog magten i landet. På bagsædet af bilen fortæller manden, der er bosat i provinshovedstaden Bazarak, at provinsen er blevet et levende helvede efter Talibans overtagelse. Han beskriver, at mænd nærmest ikke kan gå på gaden, fordi de bliver intimideret af Taliban, som han kalder en besættelsesmagt. - Det kunne lige så godt være amerikanske soldater, der var i området. Vi deler intet fællesskab med dem, siger han. Den unge mands mørke, krøllede hår svinger nervøst fra side til side, mens han fortæller om situationen i Panjshir under Taliban-styret. Et styre, som han beskriver bruger tortur mod sin egen befolkning. Et styre, som ifølge ham begår systematiske drab på civile. - Det er en kollektiv afstraffelse. Taliban straffer lokalbefolkningen i Panjshir - fordi provinsen har været de største modstandere af Taliban, så udøver de deres magt på den mest brutale måde her, siger han. Omkring Talibans overtagelse af magten var der særligt mange henrettelser af lokale, fortæller han. Siden dengang har han levet i konstant frygt. Interviewet med en dansk journalist frygter han vil koste ham friheden - og måske livet. Når han alligevel taler, er det fordi, at omverdenen skal have kendskab til de forbrydelser, som foregår i Panjshir. Da bilen stopper, stiger han ud, siger farvel og kigger atter paranoidt over sin skulder, mens han forsvinder i det støvede bakspejl. Men frygten har ikke forladt bilen, og den lokale chauffør udbryder få sekunder efter: - Nu synes jeg, at vi skal forlade Panjshir, lyder det. Han frygter for sin egen sikkerhed, kildernes sikkerhed og Talibans overvågende blik. Kort tid efter er bilen igen på vej mod Kabul, hvor det lille entourage vil invitere kilder fra Panjshir til et mere sikkert sted. Beretningerne om Talibans overgreb på lokalbefolkningen i Panjshir står ikke alene. DR har i alt været i kontakt med 6 personer, der beskriver tortur, vold og drab. De fortæller samtidig, at de opfatter overgrebene som systematiske og rettet mod tilfældige - men at det primært er mænd, der i området bliver angrebet. I juni 2023 udkom Amnesty International med en rapport, der beskriver Talibans angreb mod lokalbefolkningen som krigsforbrydelser og dokumenterer drab og tortur af civile i området. Rapporten beskriver masseanholdelser med formålet at intimidere lokalbefolkningen, og peger på, at der foregår en kollektiv afstraffelse af Panjshirs befolkning. Blandt andet er der i flere tilfælde dokumenteret massehenrettelser - i et af dem blev mellem seks og ni personer dræbt på en bjergside i september sidste år. Tilbage i den afghanske hovedstad Kabul er det lykkedes at få transporteret to lokale kvinder fra Panjshir for at tale med dem om livet som kvinde i den omstridte provins. En af dem ankommer sammen med sine fem børn til hotellet, hvor interviewet skal foregå i al hemmelighed. Hun er 33 år gammel. Fortællingen om Talibans overgreb på lokalbefolkningen går igen hos kvinden, som udtaler sig under betingelse af anonymitet af hensyn til hendes sikkerhed. Vi har i denne artikel valgt at kalde hende Sina. DR er bekendt med hendes rigtige identitet. Sinas familie er bosat i Darah-distriktet i Panjshir, hvor de indtil Talibans overtagelse havde et fredeligt liv. - Vi havde et okay liv. Det var ikke fantastisk. Vi var fattige. Men det var et fint liv, og det var fredeligt i Panjshir. Det var ikke et område, der har været præget af kamphandlingerne, siger hun. Sinas mand var skolelærer og har undervist børn i området i 19 år. Hun fortæller, at han aldrig har været en del af militære grupperinger eller den afghanske hær, men alligevel mærkede også han Talibans hævn, da de overtog magten. - De begyndte at tilbageholde mændene i området. De mishandlede dem, torturerede dem, anklagede dem for at samarbejde med oprørerne - selvom de var civile, siger hun. Hendes mand sad fængslet i 18 dage, hvor han blev gennembanket, tortureret og afhørt af Taliban, som nægtede at tro på, at han var civil. - De slog ham med et rør og puttede stof i munden på ham, så han ikke kunne sige noget eller få vejret. De trampede på ham, sparkede ham i maven og trådte ham på struben. De slog ham både med ledninger, kabler og rør, siger hun. Efter at være blevet fængslet tre gange og mishandlet fik Sinas mand nok. Han var blevet tæsket så voldsomt, at han fik blødninger i hovedet og havde fået varige men. Han var bange for at blive dræbt og så ingen anden vej, end at flygte til Iran. Sina og hendes børn ville risikere at sulte, hvis de var taget med ham, og familien besluttede, at hun måtte blive tilbage med børnene. Taliban-styret har begrænset kvinders mulighed for at arbejde, og Sina fortæller, at hun nu er nødt til at tigge om penge fra familiemedlemmer for at forsørge sine børn. Også hendes bror og hendes onkel er blevet tilbageholdt og mishandlet af Taliban. - Taliban straffer befolkningen, bare fordi at de er fra det her område. Det er et mønster, at mændene bliver behandlet sådan i Darah, siger hun. I podcasten Udsyn Tilbage til Taliban vender Nagieb Khaja to år efter Talibans overtagelse tilbage til Afghanistan. Du kan høre alle tre afsnit i Udsyn i appen DR Lyd.","På bagsædet af en bil i fart fortæller han om de overgreb, som Taliban begår i modstands-provins ",Magnus Mio,2023-08-15 06:40:00+00:00,https://www.dr.dk/nyheder/udland/paa-bagsaedet-af-en-bil-i-fart-fortaeller-han-om-de-overgreb-som-taliban-begaar-i,Udland,1060,morning,42.54628464442467,1,0,0,51.333333333333336
"Det er fristende at sætte musik på, når du cykler på arbejde eller knokler med en matematikaflevering. Problemet er bare, at musikken kan stjæle din opmærksomhed og koncentration. Hvad gør du så? Ja, det er i sandhed et i-landsproblem. For du kan jo bare skrue ned eller slukke helt for lyden. - Det firkantede budskab er, at hvis musik, radio eller podcast kræver din opmærksomhed, så er det en distraktion for dig, siger Klaus B. Bærentsen, der er lektor i kognitionspsykologi, Aarhus Universitet. I nogle tilfælde kan du dog godt koncentrere dig med lyd i ørerne, men det kommer meget an på musikken og opgaven, du er i gang med. Hvis du tænker nu, at du sagtens kan koncentrere dig om dit kontorarbejde, selvom der blæser DJ Aligator ud af høretelefonerne, så er det fordi du kender musikken - og så er det baggrundsmusik for din hjerne. Det er forskelligt fra forsker til forsker, om de bruger begrebet arbejdshukommelse eller korttidshukommelse - eller begge dele. Begreberne dækker dog det samme - dog kun til en vis grad, mener nogle forskere. Korttidshukommelsen, der også kaldes arbejdshukommelsen af nogle forskere, har en begrænset kapacitet. Den kan kun klare et vis antal midlertidige informationer - der kaldes enheder - før den overbelastes. Arbejdshukommelse kan anses som en videreudvikling af definitionen af korttidshukommelse. Ved arbejdshukommelsen er der en opmærksomhed på, at der benyttes flere områder i hjernen, når information skal huskes eller genkaldes. Nogle forskere mener, at korttidshukommelsen kan indeholde færre midlertidige enheder, der kun lages ét sted i hjernen. Kilde: DR2 og Gyldendal. Men hvis du hører podcast eller radio, hvor du ikke kender indholdet og må processere det, så kan det påvirke din korttidshukommelse - og det snupper din opmærksomhed. - Arbejdshukommelsen sættes særligt på prøve ved podcast eller taleradio, hvis hjernen skal processere på, hvad der kommer ind via lyden. Men musik kan godt være baggrundsmusik, hvor den ikke kræver opmærksomhed, så det forstyrrer ikke, siger Jens Damsgaard Mikkelsen, der er professor på Institut for Klinisk Medicin, Københavns Universitet. Klaus B. Bærentsen forklarer, at det også kommer an på musikken, og hvilket arbejde du skal lave. Hvis du læser en bog, og baggrundsmusikken er lav, så er det ikke mere forstyrrende end fugle, der pipper udenfor. Han forklarer, at musikkens opbygning kan være væsentlig for koncentrationen, når musikken spilles højere end baggrundsmusik. Du skal gerne kende musikken, så du kender opbygningen, og dermed ved, hvornår der kommer store skift i musikken, så det ikke forstyrrer. - Hvis du skal læse til eksamen, der ofte kræver systematisk læsning, er det vigtigt, at musikken er harmonisk. Hvis du ikke kender nummeret godt, og der sker for meget forskelligt i musikstykket, vil det forstyrre dig, siger han. Er der sang i nummeret kan det også forstyrre, hvis du forholder dig til, hvad der bliver sunget. - Hvis du hører musik med tekst, og du fanger meningsindholdet, så forstyrrer det, hvis teksten vækker en eller anden følelse hos dig, siger han. Det er ligesom, hvis du overhører dit navn i en anden samtale til en fest, mens du selv står og har en samtale. Så spidses ørerne også straks, og du prøver at høre, hvad der bliver sagt om dig. Du kender måske typen, der lige slukker for musikken i bilen, når han skal koncentrere sig om at bakke på en parkeringsplads. Du tænker nok, at musik, podcast eller radio jo ikke påvirker synet, men det kan påvirke koncentrationen, fordi du overbelaster korttidshukommelsen. Der kan også være så meget brug for din koncentration, at du slukker for musikken, selvom du kender nummeret ind og ud - og dermed ikke burde blive forstyrret, da du kender teksten og opbygningen. - Når du slukker for radioen i bilen for at kigge på et vejskilt, kan det være, at du slukker for musik, du kender, fordi du skal bruge hele din opmærksomhed, siger Klaus B. Bærentsen. Især podcast eller taleradio kan tage din koncentration, og den er ekstra vigtig i trafikken. - Tale tager i høj grad koncentrationen. Fra trafikforskning ved vi, at telefonbrug er ligeså skadeligt som, hvis du har drukket spiritus. Selv hvis telefonen ikke er håndholdt, så kræver det opmærksomhed, hvis du skal forholde dig til indholdet i samtalen, siger Klaus B. Bærentsen. Det samme gælder, når din radio kommer med nyheder eller podcasten er en spændende historie, du gerne vil følge med i. - Når du hører taleradio, så kræver det opmærksomhed, for du skal beskæftige dig med det, for at få indholdet med. Selvfølgelig, hvis det er en tale du har hørt 100 gange før, som det kan være med et musikstykke, så behøver det ikke forstyrre din koncentration - men så hører man jo heller ordentligt ikke efter, når man har hørt talen mange gange før, siger Klaus B. Bærentsen. Klaus B. Bærentsen fraråder endda, at du fyrer for meget op for radioen, når du kører bil. - Førhen mente forskerne, at man kunne klare fem-syv uafhængige informationsenheder i opmærksomheden på én gang før korttidshukommelsen blev belastet. Men tre ting på én gang er nok mere realistisk. Er én af informationsenhederne noget du er afhængig af, som når du kører bil, kan du ikke klare for meget. Når opgaven er noget, der kan påvirke din førlighed eller dit liv, så skal du ikke have andet i hovedet, mener han. Er det en rutinemæssig opgave, du har gang i, kan musik være positivt, fordi det kan tage opmærksomheden fra kroppens opgave. - Mange håndværkere hører musik, mens de saver, hamrer søm i eller måler ud - her behøver podcast eller musik ikke være en forhindring. De kropslige rutiner vil faktisk normalt blive håndteret bedst, når vi ikke vender vores opmærksomhed mod det, siger Klaus B. Bærentsen. Det er ligesom, hvis du står på løjpen, og pludseligt tænker over, hvordan man står på ski, hvilket ben, der skal først - og hvordan du egentlig holder på stavene. Så kan man nærmest ikke finde ud af at stå på ski længere. - Det vil være fatalt, hvis en professionel skiløber begynder at dirigere sin krop ud fra en akademisk tankegang - man skal have det på rutinen. Det skal indøves i kroppen, så man kan det automatisk. Det er ligesom med nogle af håndværkeres opgaver, hvor kroppen gør det bedre uden bevidsthedens indblanding. Her kan musik eller radio være en god ting, siger Klaus B. Bærentsen.","Helmig i hørebøfferne: Derfor kan du ikke koncentrere dig, når du hører musik",Pernille Kjeldgaard Kristensen,2018-09-09 05:01:00+00:00,https://www.dr.dk/nyheder/viden/kroppen/helmig-i-hoereboefferne-derfor-kan-du-ikke-koncentrere-dig-naar-du-hoerer,Videnskab,1061,morning,40.12698904092626,0,1,0,28.384615384615387
"Bør danske forlag betale for, at alkoholiserede forfattere får hjælp til at blive tørlagt? Ja, mener den ædru forfatter Jesper Stein, der forleden fremsatte forslaget i programmet Kulturen på P1. Her mente han, at det ville være en god ide, hvis de store forlag havde for eksempel en aftale med et behandlingscenter. - De skal selvfølgelig ikke tvinge deres forfattere - det nytter ikke noget - men de kunne tilbyde, helt banalt, at det er en mulighed: ""Hvis du skulle komme ud i et eller andet, så betaler vi selvfølgelig for at få dig tørlagt"", sagde Jesper Stein. Han beskriver en branche, hvor myten om forfatteren, der bruger alkohol som brændstof og fremkaldervæske for den store litteratur, i nogen grad stadig er i live. - Hvis man godt kan lide at drikke, så er det ikke en branche, hvor der er nogen, der siger: 'Hov, drikker du ikke lidt for meget?', siger forfatteren. Han er lige nu er aktuel med tv-serien Drukkultur, hvor han ser nærmere på forholdet mellem druk og kunst. Men flere danske forlæggere er skeptiske over for forslaget. De mener grundlæggende ikke, at det er forlæggerens opgave at tørlægge en forfatter. Simon Pasternak, forlagschef på Gyldendal, mener, at det vigtigste er at se forfatteren først og fremmest som netop forfatter og ikke en potentiel misbruger eller andet. - Vi udgiver bøger. Vi udgiver ikke mennesker, siger han til Kulturen på P1. - Det er faktisk ret vigtigt for os, at når en kommer ind ad døren, så er det ikke som alkoholiker, kriminel, en fra Århus eller en dyreven. Det er som forfatter, siger han. - Det er vigtigt for os at prøve på at holde det område frit og dyrke friheden i det, for der er ikke særlig mange steder i det her land, hvor der er et sted, man kan blive ikke-bedømt, ikke-diagnosticeret, ikke-domesticeret og sat i en eller anden form for kasse, siger Simon Pasternak. Jacob Søndergaard, forlagsdirektør for forlaget Gutkind, er også skeptisk. Han siger, at forfatterne formelt set ikke er forlagenes ansatte, men samarbejdspartnere, og at de derfor ikke er dækket af forlagenes arbejdsgiveransvar. - Det kan lyde som noget forfærdeligt regelrytteri, siger han. - Men problemet er bare, både etisk og praktisk, at enhver form for indgriben i et privat problem, som alkoholisme jo som regel er, medfører et anvar for opfølgning og omsorg, siger Jacob Søndergaard. En forlægger, der blevet ven med en forfatter, kan godt gribe ind, men som virksomhed skal forlagene holde sig til sin rolle, mener han. - Det kan være en glidebane. For hvor går grænsen? Skal vi så også påtage os et ansvar for forfattere, der har psykisk sygdom? spørger han. Line Miller, forlagschef for skønlitteratur på Politikens Forlag, mener dog, at et forlags ansvar går ud over det, der blot handler om at udgive bøger. - Der mener jeg, at et misbrugsforhold er et blandt mange, hvor forlaget også har en omsorgsrolle for forfatteren, som måske ikke kan juridisk konkretiseres, men som er en af de måder, hvor forlag og forfatter til enhver tid har arbejdet sammen, siger hun. Hun sammenligner det med en situation, hvor en forfatter mister et familiemedlem eller står i en anden form for krise. - Der er det naturligt, at forlaget kan spille en rolle, siger hun. Simon Pasternak fra Gyldendal afviser dog, at det er et forlags opgave at betale for en forfatters misbrugsbehandling. - Det skal være samfundet, der betaler - ligesom hvis man har brækket benet eller har kræft, siger han. Knap så afvisende er Line Miller fra Politikens Forlag. - Jeg kan ikke sige, at vi aldrig ville gøre det, men jeg vil også sige, at det kommer meget an på den konkrete sag, siger hun. Jesper Stein fortæller, at han i det danske forfattermiljø har oplevet mange forfattere, der kæmpede med alkoholproblemer, uden at nogen greb ind. - Der er for mange skæbner, sørgelige skæbner, som har skrevet nogle virkelig, virkelig gode bøger, og så holdt op med det, siger han. - Og så er der gået år efter år, og vi står alle sammen med hænderne i skødet og kigger på, og der er ingen, der rigtigt får gjort noget, ikke? Jacob Søndergaard fra Gutkind giver Jesper Stein ret i, at der tidligere har været en tendens til at hylde myten om den fordrukne forfatter, men han er usikker på, om der drikkes mere end i andre brancher. - Når der er denne mytologi omkring forfatteres alkoholmisbrug, så er det fordi mange af dem har været i stand til at skrive om det - i modsætning til alle mulige andre, siger han. - Men om der statistisk set er flere alkoholiserede forfattere end alkoholiserede elektrikere, det ved jeg ikke, siger forlagsdirektøren. Hvorfor er der så mange kunstnere, der drikker? I første episode af serien Drukkultur undersøger forfatter og tidligere alkoholiker Jesper Stein beruselsens mytologi, og hvor glæden ved at drikke kommer fra. Med skuespiller Thomas Bo Larsen og sangerinde Katinka Bjerregaard. Flere af forlæggerne er enige om, at der tidligere i branchen har været en usund alkoholkultur. Men tiderne har ændret sig, siger Simon Pasternak. - Jeg har været i forlagsbranchen i 25 år, og der var en meget udbredt drukkultur og en overskride-grænser-kultur, hvor det var okay og fedt at være fuld til fester, rage rundt, hamre hovedet ind i væggen og tage på alle mulige, og det synes jeg er helt uacceptabelt, siger han. Han mener, at forlæggerne har et ansvar for ikke at ""fodre monstret"". - Vi skal ikke give en flaske vodka til en forfatter, der er nervøs før en optræden. Vi skal ikke altid give champagne, hvis noget er gået godt. Vi er gået over til at give kage, siger han. Men han holder fast i, at forlæggerens opgave først og fremmest er at forholde til forfatteren som forfatter. - Hvs du blander tingene sammen, så får du også et skævt og forkert forhold til hinanden, og så kan du ikke lave de bøger, du gerne vil, siger Simon Pasternak. Han fortæller om sit samarbejde med den nu afdøde digter Yahya Hassan, der havde et tumultarisk liv ved siden af sit forfatterskab. - En af de sidste sms'er Yahya Hassan sendte til mig var: 'Ingen politimand og behandlere på forlaget', siger han. - Og det er jo rigtigt. Her er et område, der er fri for interventioner og fri for at blande sig i alt muligt andet, siger han.",Dansk forfatter vil have forlag til at betale for forfatteres alkoholbehandling,Thomas Prakash,2023-05-19 18:16:00+00:00,https://www.dr.dk/nyheder/kultur/dansk-forfatter-vil-have-forlag-til-betale-forfatteres-alkoholbehandling,Underholdning,1071,evening,39.27840801174135,1,0,0,38.27272727272727
"Danmarks bygnings- og boligmasse ikke er klar til at håndtere de temperaturstigninger, som venter os. Ifølge en ny rapport fra Oxford University befinder Danmark sig sammen med andre nordiske lande i top ti over lande, der er mindst forberedt. Rapporten peger på, at behovet for at afkøle boligerne vil stige med 24%, hvis gennemsnitstemperaturen i verden stiger en halv grad mere end de 1,5 grader, der er målet i Paris. Og det er især de ekstremt varme dage, som bliver et problem i fremtiden. Ifølge Steffen Petersen, der er professor ved Institut for Byggeri og Bygningsdesign på Aarhus Universitet, så skyldes Danmarks placering i rapporten, at vi herhjemme har bygget til et helt andet klima. - Vi designer vores bygninger til, at vi skal kunne holde varmen i store perioder, og derfor står vi med nogle bygninger, som måske ikke er klar til en fremtid, hvor vi har et kølebehov, siger han. Ifølge ham er årsagen til problemet byggeri med glas, der siden 1960'erne og op til i dag har været en del af de danske hjem. - Vi isolerer godt samtidig med, at vi har store vinduespartier, der sørger for et godt varmetilskud, som er vigtigt om vinteren for at holde vores varmebrug nede, men det har den omvendte effekt om sommeren, hvor vi ikke har brug for et varmetilskud, tværtimod forårsager det en overophedning, siger han og fortsætter. - Der har altid været fagfolk, som har kritiseret den udvikling, fordi det vil ende med det, som vi står med nu, at vi har et kølebehov i et land, hvor vi egentlig udpræget har temperaturer, der ikke skulle give et kølebehov, men et varmebehov. En varm sommer i 2018 var et vindue ind i fremtiden i forhold til de alt for varme boliger, siger Steffen Petersen. - Der hørte vi meget om de nyere boliger i eksempelvis Nordhavn i København og Aarhus Ø, hvor folk ikke kunne opholde sig i stuer og soveværelser. Ikke engang om natten, hvor det var så varmt, at de lå og sov på gulvet på badeværelserne. Og det tyder på, at de her bygninger ikke er designet de her situationer. En af dem, der kender til problemet med varme dage, er Anna Leth Clante, som bor i en nybygget lejlighed i København. - Især om sommeren er det konstant varme, som bare buldrer ind hele dagen. Vi lejede den her lejlighed på grund af den energibesparing, man skulle få om vinteren. Det skulle være nemt og klimavenligt at bo i, men det er det altså ikke om sommeren, siger hun. Hun har derfor været nødt til at investere i elektriske apparater, der skal gøre det udholdeligt at opholde sig i lejligheden – men uden held. - Vi har brugt blæsere og kølere som kan få temperaturen ned, og vi har også installeret nogle gardiner, som skulle tage noget af varmen, men det hjælper ikke, så vi kan ikke være i vores primære stue, og vi kan heller ikke være i vores kontor. Hos videncentret Bolius er det ikke en nyhed, at flere boligejere har problemer med varmen. Tværtimod, fortæller Tue Patursson, der er ekspert i byggeteknik, klima og energi. I deres egen årlige klimaundersøgelse er det et punkt, der generer flere og flere i nye boliger, og han kan frygte, at folk kigger mere mod elektroniske løsninger for at få kølet boligen ned. - Tidligere har vi netop kigget på, hvordan vi varmer vores bolig op om vinteren, nu bliver også nødt til at kigge på, hvordan vi får kølet om sommeren. Så jeg tror, det bliver en af måderne, folk finder løsningen på. Men der er en god gammel ventilator nok bedre end at købe et airconditionanlæg eller en varmepumpe, fordi den bruger mindre strøm. Han opfordrer fremtidige boligejere til at holde øje med, hvor store vinduespartier der er mod syd og vest i boligen samt kigge på, hvordan værelserne ligger og helst have et soveværelse, der vender mod nord. - Det er desværre det her med, at vores huse er bygget som en termoflaske. De kan holde på varmen om vinteren, men de kan desværre også holde på varmen, hvis den først er kommet ind, om sommeren, hvor gamle boliger havde lidt mere træk og knap så store vinduer. Også Steffen Petersen mener, at det er et skridt i den forkerte retning, hvis vi skal begynde at kaste penge efter elektronik eller pumper for at få bugt med varmen. - Der er en risiko for, når folk føler sig ukomfortable i eget hjem med de her temperaturer, at man investerer i moderne varmepumper, som er relativ billig, og sætter den op i bynære områder for at køle ens bolig, men det giver et forøget strømforbrug og støjgenerering, og det vil være dårligt for den grønne omstilling. Der er råd at hente, hvis din bolig er for varm ifølge Tue Patursson fra Bolius. - Sørg for at solen ikke kommer ind i boligen. Kig sydpå og se, hvad de gør der. Brug solmarkiser, solsejl og gardiner. De lukker boligen af om sommeren i dagtimerne, hvor der er skodder udvendigt, og så er vinduer og døre lukket, så man sørger for at holde den relative kølige temperatur indenfor, man har om natten og morgenen, siger han. - I stedet for som vi altid gør. Vi skal have lyset og luften ind, så vi skynder os at trække fra, så vi åbner døre og vinduer, så al den varme udefra kan komme uproblematisk ind i boligen. Når vi designer bygninger i dag, så beror det på vejrdata fra 2001 til 2010 fra Holbæk Lufthavn, og så designer vi alt byggeri, som om det ligger det samme sted i Danmark. Og derfor ville det give mening at bygge ud fra fremtidige forhold i stedet for tidligere data, siger Steffen Petersen. - Det man kunne tænke lidt over fremadrettet i forhold til det nye byggeri, det er at prøve at designe vores bygninger ud fra vejret i fremtiden. Kan vi på en eller anden måde bruge nogle beregninger, hvor vi ser frem i tiden i stedet for at bruge historisk vejrdata, som vi gør i dag, og på den måde få planlagt vores byggeri for fremtiden fremfor at planlægge det som noget byggeri, der skal stå her og nu, siger han og tilføjer. - Man skal prøve at kigge på det lokale vejr og fremskrive vejrdata 30 år frem i tiden måske, og bruge det til at regne på, hvordan vi skal lave bygninger i dag.",Vores boliger er dårligt forberedt på et varmere klima i fremtiden,Casper Lindbjerg Greve,2023-07-18 07:33:00+00:00,https://www.dr.dk/nyheder/viden/klima/vores-boliger-er-daarligt-forberedt-paa-et-varmere-klima-i-fremtiden,Politik,1079,morning,44.99239077074129,1,0,0,56.45454545454545
"Mange danskere er lige nu på vej til hvide sandstrande, blåt vand og palmer. Måske er du en af dem. Og da du sad og drømte dig sydpå og kiggede på billetter, stødte du formentlig på en lille boks, der tilbød, at du kunne ""klimakompensere"" din rejse. Med et kryds i den boks lover mange flyselskaber dig mulighed for at ""kompensere"" for den CO2, som din flyvning udleder. Endda for et forholdsvis lille beløb. Men kan man nu også kompensere sig fra sine udledninger, så man bare kan flyve løs med god klimasamvittighed? Det korte svar er nej - ikke rigtigt, hvis man spørger de fleste eksperter. - Man skal ikke bilde sig selv ind, at man kan flyve med god klimasamvittighed, når man har købt klimakompensation, siger Kirstine Lund Christiansen, der er i gang med en ph.d. på Københavns Universitet om det frivillige CO2-marked og virksomheders brug af klimakompensation. - Det kan stå i vejen for, at man egentlig får lavet den rigtige teknologiudvikling, og at man får valgt nye bæredygtige materialer eller brændsler, så man bare bliver ved med at køre, som vi plejer, tilføjer Vivian Kvist Johannsen, institutleder på Institut for Geovidenskab og Naturforvaltning ved samme universitet. Når vi som forbrugere klikker i den lille boks, handler det først og fremmest om at købe os til god samvittighed. Det siger Jesper Clement, der er lektor i forbrugeradfærd på CBS i København. - I middelalderen betalte vi aflad i kirken for at få god samvittighed og få en plads i himmeriget. Nu betaler vi os til god samvittighed ved at klikke en lille boks af på internettet og vise, at vi også mener noget med miljøet og klimaet, siger han. Men det alt for usikkert, om de projekter, der bliver støttet med klimakompensation, overhovedet hjælper klimaet. - Det kan være, at man har investeret i et projekt, der skal plante en masse skov. Men hvis den skov brænder ned eller bliver fældet et par år efter, så kan man ikke sige, at man har kompenseret for den udledning, der har været ved, at man var ude at rejse, siger Kirstine Lund Christiansen. Og så peger hun på, at man kan risikere, at der bare bliver fjernet skov et andet sted, fordi man nu ikke kan dyrke jorden, der hvor den nye, ""kompenserende"" skov skal plantes. Ifølge Vivian Kvist Johannsen er kompensationen bedre end at gøre ingenting. Men alligevel peger hun på, at det kan have en uheldig bagside. - Det kan hurtigt blive en sovepude, fordi vores grundlæggende udfordring er, at vi ikke har en bæredygtighed i den måde, vi bruger klodens ressourcer, siger hun. - Man glemmer lidt for let, om man har brug for det, man er ved at købe. Om det så er en flyrejse, en busrejse, et nyt stykke tøj eller en ny telefon, siger Vivian Kvist Johannsen. Kirstine Lund Christiansen er enig: - Vi bliver ved med at at forbruge på en klimaproblematisk måde. Fordi vi tror, at vi nemt kan adressere udfordringerne ved bare at klikke af, og så er det hele neutraliseret. Forbrugerrådet Tænk er helt på linje med de tre eksperter i kritikken af klimakompensation. De har sammen med 21 andre forbrugerorganisationer i Europa bedt EU om at kigge på den europæiske flybranche, som i deres optik vildleder forbrugerne med løfter om grønne eller klimaneutrale flyrejser. - Problemet med begrebet klimakompensation er, at den giver mig som forbruger et forkert indtryk af, at det, jeg foretager mig, ikke er belastende for klimaet. For det er det, siger Vagn Jelsøe, chefkonsulent i Forbrugerrådet Tænk. - Vi mener, det er vildledende markedsføring. Det er det, man også kalder greenwashing - at ting fremstår grønnere, end de egentlig er. Dansk Industri - der repræsenterer flyselskaberne i brancheorgansationen Dansk Luftfart - har ikke ønsket at stille op til et interview om klimakompensation. Men i et skriftligt svar skriver de: - Det er rigtigt ærgerligt, hvis nogle flyrejsende føler sig ført bag lyset, for tilliden til, at det faktisk nytter noget at træffe et klimavalg, er af stor betydning for den grønne omstilling - også når det gælder flyrejser. KLM: - Reducér dit klimaaftryk. - Genopret skov for at absorbere X kg af dine CO2-udledninger. Lufthansa: - Reducér og kompensér: Grønne billetter i hele Europa. - Valget af vores Economy Green og Business Green billetter vil reducere 20 procent af flyrelaterede CO2-udledninger ved brug af bæredygtige flybrændstoffer og kompensere for de resterende 80 procent af CO2-udledningerne ved et tilsvarende bidrag til klimabeskyttelsesprojekter af høj kvalitet. Norwegian: - Klimakompensér din flyvning. - Dit bidrag vil gå direkte til at støtte CO2-reducerende projekter, der er certificeret af FN og Gold Standard. - Sagt på en anden måde, så giver CO2-kompensation dig mulighed for at afbalancere CO2-emissioner frigivet fra din flyvning. Ryanair: - Kompensér for din anslåede CO2-udledning. SAS: - Tilføj biobrændstof for at reducere CO2-udledninger. Kilde: Flyselskabernes egne hjemmesider. Det er ikke kun flyselskaber, der tilbyder klimakompensation. Også når man køber billet hos busselskabet Flixbus, kan man at sætte kryds i en boks, hvor der står: - Udlign din rejses CO2-udledninger ved at bidrage til CO2-besparende projekter. Klikker man på ""læs mere"", bliver man mødt af en side, der ikke virker. Men læser man hos den tyske organisation Atmosfair, der forvalter Flixbus' klimakompensation, skriver de direkte: - Klimakompensation kan ikke løse problemet med klimaforandringer, da det ikke gør noget ved den faktiske kilde til CO2-udledningen. Og dermed er Flixbus' løfter vildledende markedsføring ifølge Forbrugerrådet Tænk. - De skulle hellere fortælle folk om, at det her er en bedre måde at transportere sig på, end hvis du bare kører i din egen bil, og så droppe at skrive det andet, siger Vagn Jelsøe. Det er Jesper Clement fra CBS helt enig i. - Jeg synes måske nok, at ordet ""udligne"" er lige at tage munden for fuld. - I firmaet kunne man godt spørge sig selv: Ville jeg selv synes, at det var fair at få lidt af sandheden fortalt, men ikke hele sandheden? Flixbus har ikke ønsket at stille op til et interview. I et skriftligt svar skriver de: - Vi er klar over, at kompensation alene ikke kan løse problemet med klimaforandringer. Derfor har vi en omfattende klimastrategi på plads, hvor CO2-kompensation kun er en af de foranstaltninger, vi tager for at modvirke vores udledninger. - Vi har også planer om at gennemgå vores hjemmeside og opdatere den, så vi bliver endnu mere tydelige på, hvad CO2-kompensation egentlig indebærer, og hvilke andre miljøforpligtelser vi har.",Klimafinte kan gøre mere skade end gavn: 'Det kan hurtigt blive en sovepude',Tobias Leth Klinge,2023-07-22 16:50:00+00:00,https://www.dr.dk/nyheder/viden/klima/klimafinte-kan-goere-mere-skade-end-gavn-det-kan-hurtigt-blive-en-sovepude,Politik,1079,evening,42.16746711557822,1,0,0,36.07692307692308
"Krystalklart hav fyldt med farverige fisk og frodigt voksende natur langs kysterne kan blive fortid på flere kanter i Sydeuropa. De ekstreme temperaturer, som omslutter kloden lige nu - og som eksperter spår vil fortsætte med at slå rekorder de næste mange år - er gift for økosystemer i middelhavslandene. I fremtiden kan det betyde, at naturen og dyrelivet, som vi kender det på elskede feriedestinationer som Sicilien, Spanien og det græske øhav, har ændret sig markant. Det forklarer to professorer, som DR har talt med. - Det her er en forsmag på ørkenlignende forhold a la hvad man kan finde i Sahara, siger Jens-Christian Svenning, professor ved institut for biologi ved Aarhus Universitet. Han bakkes op af Peter Stæhr, som er professor i marinebiodiversitet ved Aarhus Universitet. - Når temperaturerne når op over det niveau, som dyr og planter er tilpasset, kan det have fatale effekter, så vi kan ende med at se områder, hvor der stort set ikke er noget liv, siger han. Anledningen for snakken er den globale temperaturrekord for juli, som verden i denne uge måtte se i øjnene. Aldrig har kloden oplevet så varm en måned. Klimaforandringer spiller en overvældende rolle, og vi skal forvente, at det kun er begyndelsen, lyder det fra flere eksperter. Vi starter til havs. Mens temperaturerne på land har slået rekord, sveder vandet også. først på ugen nåede mediantemperaturen i Middelhavet op på 28,7 celsiusgrader. Det er den højeste overfladetemperatur, der er blevet målt i Middelhavet nogensinde. Og det har store konsekvenser for økosystemet under overfladen, som sendes ud i stress-lignende tilstande. - Vi ser allerede eksempler på, at varmen giver færre mikroalger i havet. Når der er færre af dem, så er det hele fødegrundlaget for mange krebsdyr og senere fisk, som simpelthen bliver presset, forklarer professor Peter Stæhr. - Det er seriøst, og advarselslamperne blinker. Især ved Middelhavet, som er enormt udsat. Der er masser af eksempler på, at det allerede har haft markante effekter, siger han. Professor Peter Stæhr fortæller, at hedebølger kan slå økosystemer omkuld: Ved middelhavskysterne vil fortsat ekstrem varme kunne betyde, at badevandet i fremtiden kan se markant anderledes ud. Varmen gør, at store områder med søgræs - planter under vand, som er afgørende for det øvrige liv dernede - kan uddø. Græsset fungerer som en livsgivende skov for blandt andet muslinger og andre småarter og spiller en afgørende rolle for den generelle biologiske mangfoldighed. - Hele økosystemets grundlag bliver påvirket, hvis de her havgræsser forsvinder. Og det kan ske, siger professor Peter Stæhr. Det vil betyde, at fiskene svømmer ud på koldere vand, og det krystalklare hav erstattes af grumset badevand, mange alger og tang. - Der vil være opblomstring af hurtigtvoksende trådalger, fedtemøg, som skylder op og lugter. Der kan også være lokal fiskedød i områder, hvor vandudvekslingen ikke er så god, siger Peter Stæhr. Professoren har svært ved at sætte en nøjagtig horisont på, hvornår beskrivelsen kan blive virkelighed, hvis temperaturstigningerne fortsætter. Men udviklingen kan allerede påvises, understreger han. - Hvis man kigger nøje efter og sammenligner med områder, som ikke har været så påvirket, kan man allerede se det. Så vi taler altså ikke dekader ud i fremtiden, lyder det. Videre til lands ser billedet også dystert ud. Hvis varmetendensen fortsætter, som den har gjort til nu, kan vi se ind i et markant anderledes klima i Sydeuropa allerede i dette århundrede. Ørkenlignende tilstande ligger ikke langt ude i fremtiden, siger Jens-Christian Svenning, professor ved institut for biologi. Han bakkes op af FN's klimapanel, IPPC, og EU, der vurderer, at klimaforandringer øger risikoen for langvarig tørke i lande som Spanien, Grækenland, Italien og Frankrig. Og at det i sidste ende kan resultere i ørkenlignende tilstande. - Vi risikerer, at klimaet i de sydligere dele af Sydeuropa bliver mere og mere som Sahara, hvor der er ørken med meget lidt biodiversitet. Ganske få arter kan tåle, at det er så varmt og så tørt, siger Jens-Christian Svenning. Biologen forklarer, at langt de fleste plante- og dyrearter vil forsvinde, fordi de i et ørkenklima bliver udsat for varme- og tørkestress. Der er nemlig grænser for, hvor tørt og varmt, biologisk liv kan tåle. Samtidig forværrer skovbrande situationen. Professor Jens-Christian Svenning siger, at skovene generelt i de sydligere dele af Sydeuropa vil blive udsat for stigende tørkestress: I sidste ende kan det efterlade naturen gold og med få hårdføre buske hist og pist. Middelhavslandene har ellers mange plante- og dyrearter, som nu risikerer at forsvinde. Området er rigt på arter, som kun findes der. Fordi det historisk set har været relativt klimatisk stabilt, er der masser af arter, som har udviklet sig og overlevet igennem hundredetusindvis til millioner af år, forklarer Jens-Christian Svenning. - De risikerer at blive presset ud over kanten nu, siger han. Han fremhæver et særlig truet pattedyr, som kun lever i Spanien, og som står til at ville uddø, hvis ørkenen indtager landet: Den pyrenæiske desman. Et lille pattedyr i familie med muldvarper og spidsmus, som han selv har studeret. De findes i bjergene i det nordlige Spanien, hvor der et køligere klima. - Hvis vi kigger frem, vil de områder blive varmere og varmere og tørrere og tørrere, og det vil den simpelthen ikke kunne tåle. Og der er ikke andre steder i verden, den findes, siger Jens-Christian Svenning. Efter de nedslående meldinger lyder det måske indlysende svar fra de to professorer, at den globale temperaturstigning skal bremses mest muligt. Men der er også andre måder at undgå de værste konsekvenser. Når det kommer til havet, fremhæver Peter Stæhr, at det blandt andet handler om at styrke naturen i at modstå klimaforandringer. Han fremhæver EU's nye plan om genopretning og naturbeskyttelse, som tidligere på måneden blev stemt igennem. - Og så er der hele beskyttelsestilgangen, hvor man udelukker fiskeri eller andet fysisk forstyrrelse, som gør, at der skabes stærkere økosystemer, som bedre vil kunne modstå en hedebølge, siger han. Spørger man biolog Jens-Christian Svenning handler det først og fremmest om at sænke udledningen af drivhusgasser, så den globale opvarmning begrænses. Derudover handler det om at spare på vandet, siger han. - Vi skal fremme en landbrugsproduktion, som bruger mindre vand, så man bevarer vandet ude i naturområderne i grundvandslagrene mest muligt, i stedet for at forbruge det på ubæredygtige produktioner af afgrøder, siger han og nævner avocadoer og tomater som store vandslugere. Derudover nævner biologen, at det er vigtigt at gøre alt for at undgå skovbrande. De skovbrande, der lige nu raserer Europa, kan nemlig fremskynde ørken-tilstanden.",Grumset vand og ørkenlignende tilstande: Ekstrem varme truer naturen i middelhavslande,Anna Danielsen Gille,2023-07-29 09:11:00+00:00,https://www.dr.dk/nyheder/viden/klima/grumset-vand-og-oerkenlignende-tilstande-ekstrem-varme-truer-naturen-i,Politik,1079,day,45.710802700675174,0,1,0,65.54545454545455
"Der er risiko for, at den mistænkte udbyttesvindler - den britiske skatteekspert Guenther Klar - flygter ud af landet, og derfor skal han varetægtsfængsles, indtil der falder dom. Det var konklusionen fra dommer Helga Lund Laursen efter et seks timers langt grundlovsforhør ved Retten i Glostrup i dag. 53-årige Guenther Klar er tiltalt for at have svindlet den danske statskasse for 320 millioner kroner med refusion af udbytteskat, og han blev i går udleveret fra Belgien, hvor han har siddet i fængsel dømt for lignende svindel. Hermed er han den første af de i alt ni tiltalte i udbyttesagen, der er på dansk jord. Udbyttesagen er en af de største svindelsager i danmarkshistorien, og de danske myndigheder mener, at statskassen i alt blev lænset for 12,7 milliarder kroner af udenlandske svindlere, der udberettiget søgte om refusion af udbytteskat mellem 2012 og 2015. Den 53-årige var afslappet klædt i en mørkeblå t-shirt og et par slidte cowboybukser, og han lyttede opmærksomt med via sin tolk, men ønskede dog ikke at udtale sig, om hvad han er anklaget for. Han nægter sig skyldig, fortalte hans forsvarer, Katrine Gottlieb, fra Lundgreens. Til sidst i grundlovsforhøret tog Guenther Klar dog ordet og fortalte, at han ikke ville flygte, hvis dommeren valgte at løslade ham. - Jeg har bedt om at blive udleveret til Danmark. Jeg vil gerne have det overstået, så jeg kan komme hjem til min familie i Manchester. Hvis jeg flygtede, ville jeg aldrig komme til at se dem i gen, sagde den 53-årige. Herunder kan du blive klogere på, hvad udbytteskat er, og hvad der menes, når man taler om refusion af udbytteskat. Inden dommeren besluttede at fængsle Guenther Klar, fremlagde sagens anklager, Anders Møllmann, en række dokumenter, der ifølge ham viste, at den tiltalte har svindlet med dansk udbytteskat. I indledningen af grundlovsforhøret forsøgte forsvaren at få lukket dørene, men efter protester fra DR, Børsen og Finans valgte sagens dommer at lade dørene være åbne. Derfor kunne anklageren fremlægge, hvordan et selskab i den lille østat Comorerne, der er notorisk kendt som skattely, spiller en nøglerolle i sagen mod briten. Den britiske rigmand Sanjay Shah er hovedmistænkt i sagen, hvor danske skatteborgere ifølge Skat er blevet snydt for 12,7 milliarder kroner. Den formodede svindel er startet i 2012 og står på, indtil Skat opdager den i august 2015 og lukker for tilbagebetalingerne af udbytteskat til udenlandske aktionærer. Ifølge skattevæsnet er det sket ved, at bagmændene fra udlandet har indsendt ansøgninger til Skat, hvor de har udgivet sig for at eje aktier i danske selskaber som Mærsk, Danske Bank, Carlsberg og Novo Nordisk. De forfalskede ansøgninger har de brugt til at få refunderet den skat, de påstod at have betalt for aktiegevinster, de havde opnået igennem de danske selskaber. Men hele konstruktionen er ifølge de danske skattemyndigheder et falsum. Ifølge den danske anklagemyndigheds påstand var selskabet ejet af den tiltalte, selv om han havde indsat en stråmand for at sløre sine spor. Hovedpersonen selv har flere gange nægtet at have noget at gøre med selskabet. Selskabet, der havde navnet Salgado Capital inden sin opløsning, lavede en række dokumenter, fik det til at se ud, som om at der lå rigtige aktier bag en række ansøgninger om at få refunderet udbytteskat, lyder anklagen. De papirer blev så brugt til at anmode om refusion af udbytteskat 147 gange, og det lykkedes ifølge den danske anklagemyndighed at vriste 320 millioner kroner uberettiget op af statskassen. Det var blandt andet nogle særlige, små amerikanske pensionsordninger, der med papirerne fra Salgado Capital bad om tilbagebetaling af udbytteskat, de påstod at have betalt i Danmark. Men aktierne i store danske selskaber som Novo Nordisk, Carlsberg og Maersk havde aldrig været ejet af de amerikanske pensionsordninger. Derfor havde de aldrig betalt udbytteskat og var derfor af gode grunde ikke berettiget til at få pengene refunderet, lyder påstanden. - Det er papirhandler. Man kunne ligeså godt have handlet med grise eller luft, sagde Anders Møllmann. Ligeledes blev to selskaber i henholdsvis Luxembourg og Storbritannien brugt i det formodede svindelnummer. Hvis de i alt fire selskaber skulle have ejet de aktier, som de havde anmodet om refusion af udbytteskat for, så skulle de fire selskaber have ejet aktier for ejer 70 milliarder kroner, fremgik det af specialanklager Anders Møllmanns forelæggelse. I alle de fire selskaber var det den 53-årige britie, der trak i trådene, påstår den danske anklagemyndighed. - Det er vores opfattelse, at det var Guenther Klar, der var bagmanden, og at han har fået langt det største udbytte af de penge, der blev udbetalt, sagde specialanklager Anders Møllmann. Comorerne var dog ikke endestation for de mange millioner kroner, som den danske statskasse udbetalte i refusion af udbytteskat i de formodede svindelnummer. Dansk politi mener nemlig, at pengene havnede på tre konti i skattelyet Caymanøerne, som alle var styret af Guenther Klar. Specialanklager Anders Møllmann fortalte, at politiet har lavet en pengestrømsanalyse og fundet frem til, at der stod mere end en halv milliard kroner på Salgados Capitals konti i skattelyet. Det er altså ikke kun de 320 millioner kroner fra den danske sag, men også millioner af kroner andre europæiske lande angiveligt uberettiget har tilbagebetalt i udbytteskat til briten. - De 587 millioner kroner på Salgados konti, der bliver sat ind mellem 2012 og 2015, kommer fra refusion af udbytteskat - herunder de 320 millioner kroner fra Danmark, sagde Anders Møllmann. Af de 587 millioner kroner blev en mindre del udbetalt til ejerne af de amerikanske pensionsordninger, fortalte specialanklageren. Anklagen i Danmark er ikke den eneste sag, som Guenther Klar skal kæmpe mod. I april blev han nemlig idømt fire års fængsel i Belgien for at have stukket 89 millioner kroner uberettiget i lommen. Her brugte han et lignende setup, hvor Salgado Capital på Comorerne igen spillede en nøglerolle. - Det var en fuldstændig identisk modus, og det har Klar selv forklaret i afhøringer i Belgien, sagde specialanklager Anders Møllmann under dagens grundlovsforhør. Den svindeltiltalte har anket dommen i Belgien, som allerede er afsonet, hvorfor man har kunnet udlevere ham til Danmark. Straffesagen mod den 53-årige er sat til at begynde 11. oktober. Det er en sag, man tager meget alvorligt, sagde chefpolitiinspektør i NSK Mikael Wern, da Guenther Klar i går blev udleveret. - Der er tale om særdeles alvorlig og omfattende kriminalitet begået mod den danske stat, med det formål at svindle statskassen for flere hundrede millioner kroner, sagde han. Herunder kan du læse mere om, hvordan Europa blev plyndret for utallige milliarder af kroner i udbytteskat.",Anklager: Central udbyttebagmand gemte over en halv milliard kroner væk på Caymanøerne,Emil Søndergård Ingvorsen,2023-06-14 16:36:00+00:00,https://www.dr.dk/nyheder/penge/anklager-central-udbyttebagmand-gemte-over-en-halv-milliard-kroner-vaek-paa,Business,1081,evening,48.98526077097506,1,0,0,53.666666666666664
"Menneskeskabte klimaforandringer spiller en ""overvældende"" rolle i de ekstreme hedebølger, som i øjeblikket blandt andet hærger i Sydeuropa. Det konkluderer internationale klimaforskere i et spritnyt studie. - Europæiske og nordamerikanske temperaturer (dem, vi ser nu, red.) ville have været stort set umulige uden konsekvenserne af klimaforandringer, lyder det fra Izidine Pinto fra Hollands Meteorologiske Institut, som er en af forskerne. Hverken klimaforsker Sebastian Mernild eller meteorolog og tidligere DR-vejrvært Jesper Theilgaard er overraskede over nyheden, som den internationale forskergruppe World Weather Attribution står bag. Dens formål er at undersøge, hvilken rolle klimaforandringer spiller i ekstreme vejrfænomener. - Det er interessant, at de kommer frem til, at de høje temperaturer ikke kunne opstå under et tidligere klima, siger Sebastian Mernild, som er professor i klimaforandringer ved SDU og en af de danske hovedforfattere bag forårets klimarapport fra FN. - Nu har vi videnskabeligt belæg for at sige, at den menneskeskabte del er en af årsagerne til de markante hedebølger, vi har set denne sommer, lyder det fra Jesper Theilgaard. Ifølge undersøgelsen har menneskeskabte klimaforandringer gjort den europæiske hedebølge 2,5 grader varmere, end den ellers ville have været. I USA har de gjort hedebølgen to grader varmere, mens de i Kina har haft en effekt på én grad. Nordamerika, Europa og Kina har oplevet hedebølger i stigende grad i løbet af de sidste år som følge af opvarmning forårsaget af menneskelige aktiviteter, og derfor er de nuværende hedebølger ikke sjældne i dagens klima. Forskerne forventer, at ekstrem varme, som den vi oplever nu, vil ske hvert 15. år i USA, en gang hvert 10. år i Sydeuropa og en gang hvert 5. år i Kina. Medmindre afbrænding af fossile brændstoffer mindskes, vil lignende hændselser blive mere almindelige, og verden vil opleve hedebølger, der bliver varmere og varer længere. Vedvarende perioder med ekstrem varme kommer sandsynligvis til at forekomme hvert andet til femte år, hvis globale temperaturer stiger mere end to grader sammenlignet med temperaturen i den førindustrielle tid. Kilde: World Weather Attribution. I løbet af weekenden er tusindvis af turister blevet evakueret fra den græske ferieø Rhodos på grund af naturbrande. Selvom høje temperaturer og naturbrande ikke er unormale på de breddegrader, fastslår undersøgelsen, at der altså er en sammenhæng mellem de nuværende tårnhøje temperaturer og menneskeskabte klimaforandringer. - Uden menneskeskabte klimaændringer ville disse hændelser have været yderst sjældne, står det sort på hvidt i den 23-sider lange rapport. Foruden Grækenland er Italien og Spanien blandt de europæiske lande, der de seneste uger har været ramt af temperaturer på godt over 40 grader og været på nippet til at slå 2021's europæiske varmerekord på 48,8 grader. Og ifølge Sebastian Mernild vil Sydeuropa generelt blive varmere og mere tørt over tid. - Frem mod år 2100 vil den årlige nedbørsmængde falde et sted mellem 10 og 15 procent. Middeltemperaturen vil også stige til et sted mellem 2,5 og 3 grader, siger han. - Det kan være med til at skabe et yderligere grobund for nogle af de ting, vi også ser i dag. I Kina og USA har de også mærket følgerne. I Beijing blev der sidste måned målt 41,1 grader, hvilket er den højeste temperatur nogensinde målt i Beijing i juni. Ifølge undersøgelsen har stigende koncentrationer af drivhusgasser i atmosfæren gjort den europæiske hedebølge 2,5 grader varmere, end den ellers ville have været. I USA har det gjort hedebølgen 2 grader varmere, mens det i Kina har haft en effekt på 1 grad. Menneskeskabte klimaforandringer er de ændringer i klimaet, der skyldes menneskers aktivitet. Der er meget stor enighed blandt verdens klimaforskere om, at global opvarmning finder sted, og at hovedårsagen til de klimaforandringer, der finder sted nu, er menneskeskabte. Som følge af menneskets historiske, nuværende og fremtidige udledninger af CO2 og andre drivhusgasser til atmosfæren er klimaet under hastig forandring og vil være det i århundreder fremover. Klimaforandringerne viser sig tydeligst ved højere temperaturer, mindre is og sne og et stigende havniveau. Kilde: Den Store Danske. Den udsendte rapport er endnu ikke blevet blåstemplet af andre forskere - altså 'peer reviewed' - men Mernild tvivler ikke på dens validitet. - Forskerne har lavet deres ""videnskabelige armbøjninger og øvelser"" for at kunne vurdere, hvorvidt hedebølgerne er noget, der kan forårsages af menneskeskabte klimaforandringer, forklarer han. Mernild har tidligere været tilbageholdende med at tegne en lige linje mellem de ekstreme vejrforhold og menneskeskabte klimaforandringer. - Man skal være meget påpasselig med hurtigt at udpege den enkelte, specifikke hændelse hen imod global opvarmning, har han tidligere udtalt. Han understreger dog, at undersøgelsen er pålidelig. Så kan vi godt regne med resultaterne? - Lad os kalde dem foreløbige. Men umiddelbart er der ikke noget, der stikker ud i forhold til metodevalg og modelberegnerne. Også Jesper Theilgaard glæder sig ved, at undersøgelsen nu kan bruges aktivt i klimadebatten. - Jeg ved da godt, at der er mennesker, som ikke tror på det her, og som mener, det er ""fake news"". Men nu har vi videnskabeligt belæg for at sige, at det her er menneskeskabt. I sin vurdering fra marts i år har FN's klimapanel, IPCC, ligeledes konkluderet, at det ""utvetydigt er menneskelig indflydelse, der har opvarmet klimasystemet"". Hedebølgerne har ud over menneskelige konsekvenser forårsaget store ødelæggelser af afgrøder og tab af landbrugsdyr. Særligt har det ramt majs- og sojaafgrøder i USA, mexicanske kvæg, sydeuropæiske oliven og kinesisk bomuld. Forskerne konkluderer, at hedebølger af dette omfang bliver mere almindelige med tiden, hvis ikke udledningen af drivhusgasser sænkes. Vedvarende perioder med ekstrem varme kommer sandsynligvis til at forekomme hvert andet til femte år, hvis globale temperaturer stiger mere end to grader sammenlignet med temperaturen i den førindustrielle tid. Siden 1850 har vi set en temperaturstigning på 1,2 grader. - Hændelserne, vi har set på, er ikke sjældne i nutidens klima, lyder det fra Friederike Otto, som er forsker ved Grantham Instituttet for klimaforandringer i London og har bidraget til rapporten. - Så længe vi bliver ved med at afbrænde fossile brændstoffer, kommer vi til at se flere og flere af disse ekstremer, lyder det videre. Derfor mener Jesper Theilgaard også, der kun er en vej at gå: - Vi skal nedbringe udslippet af drivhusgasser, og det skal gå hurtigt, siger han. Klimaforsker Sebastian Mernild medgiver, at hvis den nuværende kurs fortsætter, ""kigger vi ind i en virkelighed, hvor det for det første bliver varmere, men også mere ekstremt og intenst"". - Kigger vi på den globale middeltemperatur, så er det, der var det ekstreme for 100 år siden, normalt i dag, siger han. - Det samme vil selvfølgelig ske her.",International undersøgelse slår fast: Klimaforandringer spiller overvældende rolle i juli-hedebølger,Ida Meesenburg,2023-07-25 13:23:00+00:00,https://www.dr.dk/nyheder/viden/klima/international-undersoegelse-slaar-fast-klimaforandringer-spiller-overvaeldende,Politik,1082,day,47.836808340016034,0,1,0,65.54545454545455
"Prisen på danske sommerhuse har været fastlåst på et højt niveau lige siden coronakrisen. Men retter man blikket over mod den anden side af sundet, ligger de røde træhuse i en helt anden prisklasse. Og det er der et stigende antal danskere, som har fået øjnene op for. Sådan lyder det fra flere svenske ejendomsmæglere, som DR har været i kontakt med. En af dem er Jörgen Johansen, der sælger huse i det sydlige Sverige: - Vi ligger vandret fra tidlig morgen til sen aften. Jeg har måske 10-12 fremvisninger om ugen, hvor der i alt er omkring 20 danske familier eller par. Det er nok en fordobling i forhold til sidste år. Også ejendomsmægler Christer Stjernfeldt sælger huse i Sydsverige. I år har han solgt huse til godt 25-30 procent flere danskere end på et almindeligt år: - Vi har betydeligt flere danske købere nu, end vi plejer at have. Interessen fra Danmark er stor på både mail, telefon og besøg. Og den tendens bekræfter det svenske ejendomsmæglerforbund, Mäklarsamfundet. - Nogle af vores medlemmer fortæller, at de oplever flere danske køb i øjeblikket. Det hænger helt klart sammen med den svage svenske krone, men det er først og fremmest på grund af priserne på sommerhuse i Danmark, at danske købere kommer til Sverige i større mængder, skriver Mäklarsamfundet i en mail til DR. En af de helt store årsager til, at købelystne danskere i højere grad tager til Sverige, er ifølge ejendomsmægler Jörgen Johansen, at de kan få mere for deres penge. For den svenske krone er lav lige nu. - Man får 15 procent rabat på husene på grund af den svage svenske krone, og det er årsagen til, at vi har så meget at lave i øjeblikket. Det er der ingen tvivl om, lyder det fra Jörgen Johansen Ikke siden 2009 har den svenske krone været så svag ifølge statistik fra Nationalbanken. Lige nu kan man få 100 svenske kroner for omkring 65 danske. Og det kan mærkes i alt fra butikker til hoteller, restauranter og ja - sommerhuse. Og det er der flere danske købere, der gør brug af, lyder det fra ejendomsmægler Christer Stjernfeldt: - Kunderne siger, at de oplever det som billigt. Og de påtaler, at de udnytter den lave, svenske krone. Samtidig peger chefanalytiker i Totalkredit Sune Malthe-Thagaard på, at priserne på sommerhuse i Danmark har været urokkelige siden coronakrisen. Og derfor er tendensen ikke overraskende, lyder det: - Ovenpå coronakrisen steg priserne på sommerhuse i Danmark ganske markant, så der er ikke noget at sige til, hvis man måske kigger andre steder, hvis man står og har lyst til at købe et sommerhus. Og der er det sydlige Sverige jo nærliggende, hvor man måske kan finde et billigere sommerhus og samtidig få en rabat, fordi den svenske krone er så lav i øjeblikket. Tal fra de svenske statistikmyndigheder viser, at der i 2022 var over 10.000 sommerhuse, der havde danske ejere. Men nu tyder det altså på, at flere danskere søger mod Sverige. En af de danske købere, der lige nu er på udkig efter et rødt træhus i det sydsvenske, er fisker Pau Schramm fra Rømø. Og han kan også se en fordel i at investere i et sommerhus netop nu: - Det er helt klart billigere at købe hus i Sverige i øjeblikket end i Danmark. Du får jo mere for din krone. Hos foreningen Danske Torpare, der er en forening for danskere med hus i Sverige, kan man også mærke en øget interesse. Det fortæller sekretariatschef Elisabeth Geday: - Der er rigtig mange, der ringer til os og fortæller, at de er interesserede i at købe et hus i Sverige, og så spørger de os, hvordan man skal gøre det. Den øgede interesse afspejler sig også i foreningens medlemstal. I foråret fik foreningen 50 procent flere medlemmer sammenlignet med samme periode sidste år, oplyser Danske Torpare. Det bringer foreningens medlemstal op på knap 8000 danske torpare. Og det har ifølge sekretariatschefen uden tvivl også at gøre med valutakursen: - Det, der lige nu tænder gnisten, er tanken om, at man kan få sine drømme virkeliggjort til en lavere pris, lyder det fra Elisabeth Geday. Men pengene er ikke det eneste, der betyder noget. Købet af et sommerhus i det svenske handler også om at komme tættere på naturen. Det er også ganske afgørende for Pau Schramm og hans familie: - Det har en stor betydning at kunne komme væk fra det hele. Det er kostbart. Og den svenske natur er da også noget helt særligt, mener Elisabeth Geday fra Danske Torpare: - Vi kalder det eksotisk på den nordiske måde, hvor man sejler over Øresund eller kører over broen, og så får man klipper, langt til nærmeste nabo, store dybe skove og idylliske søer samt et nærvær med familien og en ro. Det søger rigtig mange danskere. Det er også ejendomsmægler Jörgen Johansens indtryk, at de danske familier i højere grad går efter de klassiske, svenske ødegårde: - Danskerne går efter ro og fred ude i skoven med fugleliv, elge og rådyr, og så går de efter søer, så de kan komme ud med kano og fiskestang. Det er naturen generelt, der sælger. Det er der ingen tvivl om. Men selvom det kan lyde fristende at smutte over sundet og købe sommerhus i Sverige, så peger chefanalytiker Sune Malthe-Thagaard fra Totalkredit på, at der er nogle ting, man bør være opmærksom på: - En af de største ulemper, der er ved at købe et sommerhus i Sverige, er, at man ikke kan få et lån med en fast rente, som man kan på sommerhuse i Danmark. Hvad betyder det, hvis man ikke kan få en fast rente? - Det betyder, at man risikerer, at renten stiger yderligere. Vi tror, at vi er tæt på rentetoppen, men der er ingen garantier for, at den ikke kommer højere op. Samtidig gør den svenske krones udvikling også sommerhuskøbet mere usikkert. - Hvis den svenske krone falder yderligere, kan man risikere at tabe penge, når man på et tidspunkt skal sælge sommerhuset. Omvendt kan man også få en gevinst, hvis den svenske kroner stiger, forklarer Sune Malthe-Thagaard. Men det skal altså ikke sætte en stopper for Pau Schramms sommerhuskøb: - Man køber det vel også for at bruge det. Så det er slet ikke med inde i beregningerne, om kronen falder eller stiger. Man må jo afgøre i det tidspunkt, man køber, om man mener det er en god forretning, og om det er det, man vil give for det.",Lav svensk krone får danskerne til at flokkes om de røde træhuse,Lærke Rahr Futtrup,2023-07-26 08:55:00+00:00,https://www.dr.dk/nyheder/penge/lav-svensk-krone-faar-danskerne-til-flokkes-om-de-roede-traehuse,Business,1087,morning,40.753227441703274,0,1,0,37.0
"10.42: Tidligere fremgik et forkert tal for, hvor mange der arbejder i turistsektoren i Grækenland. Det tal er nu rettet. Grækenland og især øerne er dybt afhængige af turister. Sådan siger George Tselios, der er manager på et af Rhodos' hoteller og honorærkonsul for de nordiske lande på Rhodos. Derfor skaber det også bekymring, at flere skov- og naturbrande på Rhodos fortsat ikke er under kontrol efter en uges slukningsarbejde i døgndrift. For hvad vil det betyde for den vigtige turisme, hvis udlændingene stopper med at rejse til øen af frygt for flammerne? Dertil kommer, at utallige hoteller, forretninger og andre bygninger allerede er blevet ødelagt i brandene på Rhodos. - Vi lever af turisme. Økonomien er afhængig af turisme. Så det er vores arbejde og vores liv, som vi er nødt til at beskytte. Vi vil selvfølgelig gerne have, at folk bliver ved med at komme til Rhodos på trods af den her naturkatastrofe, siger George Tselios til DR Nyheder. George Tselios håber også, at øen hurtigt vil blive et attraktivt feriemål igen. - Alle vil prøve at genskabe alt og bringe naturen tilbage så godt, som man kan, og sørge for, at øen kommer tilbage på samme niveau som før. Jeg håber også, regeringen vil hjælpe os med det. Skovbrandene i Grækenland har varet i en uge nu. Foruden Rhodos er der også skovbrande ved Athen, på øen Evia og på øen Korfu. 19.000 er blevet evakueret fra Rhodos, mens 2500 sent i aftes blev evakueret fra Korfu. På Evia opfordrede myndighederne indbyggerne i fire sydlige byer til at lade sig evakuere. Den græske premierminister, Kyriakos Mitsotakis, sagde i går, at Grækenland ""kæmper en krig mod skovbrande"" og advarer om, at der er flere hårde dage i vente. Grækenland har ""tre mere vanskelige dage"" foran sig på grund af de stigende temperaturer, siger premierministeren.. - Mange steder kæmper vi imod brandene, siger Mitsotakis og bemærker, at der er foretaget 32.000 evakueringer i weekenden på de populære turistmål, Rhodos og Korfu. Den lokale indbygger Edisa fra byen Lindos på Rhodos fortalte i går til BBC, at indbyggerne ingen kontrol har over, hvordan ilden spreder sig. Hun er bekymret for, om turisterne får lyst til igen at rejse til de ramte områder på den græske ferieø. - For turisterne var det virkelig en skræmmende og dårlig oplevelse, men for os er det værre, fordi vi bor her. Alting brænder, siger hun. - Det kommer til at tage mange år at genopbygge, og jeg tror ikke, at turister har lyst til at komme tilbage hertil efter alt det her, siger hun. Flere medier har de seneste dage berettet om den utrolige hjælp, som lokale grækere har ydet de turister, der i al hast måtte forlade deres hoteller på Rhodos sydlige del for at komme væk fra flammerne. De har givet turister lift til sikre steder på øen, tilbudt dem overnatning hjemme i privaten, uddelt mad og vand og kørt dem til midlertidige herberger i sportshaller. DR Nyheder mødte i går Søren Sørensen efter hans evakuering til et andet hotel på øen og også han roste grækernes indsats. - Der har været en fantastisk hjælp fra lokalbefolkningen hernede. Jeg har aldrig mødt nogle mennesker, som har været så hjælpsomme og så gavmilde, siger Søren Sørensen. Lanai Karpataki er en af de lokale borgere, der den seneste uge forsøgt at hjælpe med slukningsarbejdet, men frygter de kommende dage, hvor vinden ser ud til at kunne få flammerne til at sprede sig på øen. - Vinden er meget kraftig, og den vil blive værre. Situationen er meget, meget alvorlig. Vi har brug for hjælp, så send al hjælp, fortæller hun til BBC. Selvom mange lokale er bekymret for den aktuelle situation, så lød der i går en opfordring fra Grækanlands turismeminister, Olga Kefalogianni, til fortsat at besøge Rhodos og Korfu, der også er ramt af brande. Situationen på Korfu er 'ikke alarmerende', sagde hun. Spørger man Danmarks ambassadør i Grækenland, Klavs A. Holm, om skovbrandenes betydning for turismen i Grækenland, er han dog mere optimistisk på grækernes vegne. - Der er nogle hoteller, som er gået til i det her, men turismen er jo ikke lagt fuldstændig ned på Rhodos, og jeg er ret sikker på, at turismen hurtigt vil blive genoprettet, siger ambassadøren. Han henviser til, at der eksempelvis på den nordlige del af øen fortsat er gang i sommerferien, og at turisterne der ikke mærker noget til brandene, der primært er sket i den sydlige del af Rhodos. - Det er også svært at ødelægge et rigtig godt brand, som Grækenland har. Der skal nok større katastrofer til, før det får en indflydelse. Det er ikke nyt, at Danmark og verden rammes af ekstreme og sjældne vejrforhold. Det er altid sket. Men vi kan se frem til, at det sker oftere – videnskabelige rapporter fra FN’s klimapanel har slået fast, at det bliver vildere på grund af menneskeskabte klimaforandringer, der varmer kloden op. Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud. Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Instituttet, Copernicus, FN Hele brandslukningsberedskabet er blevet opgraderet de seneste år, og det giver ifølge ambassadøren forhåbentligt et indtryk, af at myndighederne reagerer hurtigt, når naturens vilde kræfter viser sig. Grækerne har de seneste år været ramt af både økonomikrise, migrationskrise og inflations- og energikrisen på grund af Ukraine-krisen, forklarer Klavs A. Holm. Derfor er turismen det erhverv, som kan få grækerne på fode igen, og derfor går grækerne den ekstra mil for at få turismen i gang så hurtigt som muligt, vurderer han. Turismen står for 25 procent af landets BNP, og en ud af fem arbejder inden for erhvervet. Industrien holder mange lokalsamfund oppe, eksempelvis på øerne, hvor græske unge rejser til om sommeren og arbejder i branchen for at tjene penge til studierne. Det er helt fundamentalt for Grækenland, at turismen bliver holdt op, lyder det fra ambassadøren. - Jeg tror ikke, det her får nogle langsigtede konsekvenser for turismen, men det kan derimod klimaforandringerne, for hvis det fremover bliver 45-50 grader, så vil flere turister søge mod Nordeuropa frem for Sydeuropa, siger Klavs A. Holm.",Skovbrande gør grækere bekymrede for den altafgørende turisme,Maja Lærke Maach,2023-07-25 09:02:00+00:00,https://www.dr.dk/nyheder/udland/skovbrande-goer-graekerne-bekymrede-den-altafgoerende-turisme,Udland,1087,day,41.120667744916815,0,1,0,70.5
"Efter 1. januar 2024 behøver det ikke kun at være ansatte i hvide og lyseblå uniformer, der leverer pakker og breve på matriklerne rundt i landet. Nu kan det i endnu højere grad end tidligere også være personer i farverne rød, gul og blå, som leverer din pakke eller post til døren eller nærområdet. Distributionsfirmaerne Dao og GLS melder sig nemlig ind i kampen om at byde på nogle af de opgaver, som tidligere kun tilhørte PostNord på grund af den såkaldte befordringspligt. Det betød, at PostNord tidligere var forpligtet til at levere post til hele landet. Men nu er et flertal i Folketinget blevet enige om, at danskernes post skal gives til de frie markedskræfter. En aftale der vækker begejstring på Daos hovedkontor i Vejle og hos selskabets direktør Hans Peter Nissen, der kalder dagen for en ""glædes dag"". - Vi er så klar. I cirka 20-25 år har vi kæmpet for nogenlunde lige rettigheder. Det mener vi, at vi har fået med den aftale, der er landet nu, fortæller Hans Peter Nissen. Også hos GLS er man positivt stemt over for den nye aftale. - Vi synes, at det er en tidssvarende aftale, der er landet, og vi er sikker på, at vi såvel som resten af markedet i forvejen løfter og vil fortsat løfte den opgave, det består i, siger administerende direktør i GLS Danmark, Steen Ravnsbæk Kristensen. At der er landet en ny aftale om fremtidens post i Danmark, undrer ikke fællestillidsmand hos HK'erne i PostNord Danmark Eigil Johannesen. Alligevel havde han dog ikke regnet med, at befordringspligten vil være fortid til vinter. - Grundlæggende må jeg sige, at det er noget af et eksperiment, Folketinget har kastet sig ud i, siger Eigil Johannesen, der selv har arbejdet med befordringspligten i snart 40 år. Eigil Johannesen tror også, at der i fremtiden vil være færre hænder i PostNord til at sidde bag rattet i de lyseblå biler. - PostNord har en produktion og kapacitet af ansatte, der skal klare en befordringspligt i hele landet hver dag. Og det er jo klart, at når man bliver fritaget for den pligt, har man muligheden for at vælge ikke at levere hver dag over hele landet og dermed på sigt ikke have behov for de samme antal medarbejdere, siger han. Med den nye aftale mener fællestillidsmanden også, at der ikke længere er nogen garanti for, at alle danskere kan få deres post. For hvem skal fordele posten, hvor det bliver en underskudsforretning, spørger han. - Man kommer til at gennemgå Danmark med et regneark og se, om der er nogle steder, hvor vi kan trække os med fordel, så vi kan mindske underskuddet, som vi alle ved, at PostNord Danmark lider under, fordi vi netop gennem befordringspligten har haft en produktion, der dækker hele landet. Selvom befordringspligten ophæves, fremgår det dog i aftalen, at alle borgere skal have mulighed for at få sin post ved den nærmeste offentlige vej. Et tiltag, som jævnligt skal kontrolleres af Trafikstyrelsen. - Så må vi se, om markedet kan løfte det, siger Eigil Johannesen. Kritikken preller dog af hos Dao og GLS. - Vi er allerede rundt i alle afkroge i Danmark i dag. Vi har præcis den samme service på det område lige som PostNord på det område, og det er til samme pris, uanset hvor i landet pakkerne skal leveres til. Det er jo heller ikke sådan, at PostNord ikke kører ud med pakker eller breve efter den 1. januar 2024. Men det bliver et mere frit konkurrencepræget marked, end det har været hidtil, siger Steen Ravnsbæk Kristensen. Direktøren i GLS understreger også, at selskabet ud fra den nye aftale muligvis kun vil byde på fordelingen af danske og udenlandske pakker, mens Dao også er åben for at overtage nogle af brevuddelingerne fra PostNord. - Vi leverer post i alle kroge i landet. Hvis vi skal ud med en avis, skal den også deles ud i udkanten af Udkantsdanmark. Så selvfølgelig har vi også brevene med ud. Vi kommer derud, og det bliver vi selvfølgelig ved med, siger Hans Peter Nissen fra Dao. Hvad det dog præcist kommer til at koste danskerne, at der i fremtiden ville være flere forskellige selskaber til at levere samtlige pakker og breve, er stadig uvist, hvis man spørger de to distributionsfirmaer. Èn ting er selskaberne dog enige om. Der kommer ikke til at være en prisforskel på leveringen af post og pakker ud fra din bopæl - om du så bor i Hvide Sande, på Læsø eller i Allerød. - Vi lover, at vi kommer fortsat til at have en landsdækkende pris. Det er et krav fra vores kunder, så det er markedet, der kræver det, siger Steen Ravnsbæk Kristensen. Befordringspligten ophæves: Befordringspligten ophæves for blandt andet pakker og breve. Det overlades dermed som udgangspunkt til markedet at levere landsdækkende postbetjening. Staten sikrer løsning af ø-samfund, blindepost og udlandspost: Staten sikrer gennem udbud, at der etableres en fælles infrastruktur for distribution til de mindre ø-samfund. Infrastrukturen kan eksempelvis bestå af brevkasseanlæg, postkasser og pakkebokse/nærbokse på øerne. Staten sikrer gennem udbud, at der fortsat er portofri befordring af post til og fra blinde. Det samme gælder breve og pakker på tværs af landegrænser. Oprettelse af sikkerhedsnet: Når det overlades til markedet at sikre landsdækkende posttjenester til borgere og virksomheder, vil staten skulle følge op på, om markedet rent faktisk leverer disse tjenester. Det sker ved, at Trafikstyrelsen med jævne mellemrum gennemfører undersøgelser af markedet. Hvis det mod forventning konstateres, at markedet ikke leverer, vil transportministeren kunne gribe ind og udpege en virksomhed til at håndtere den konkrete problemstilling. Hvis problemet er vedvarende, vil der kunne afholdes udbud om opgaven. Vilkår for udbud: Udbud vil som udgangspunkt blive tilrettelagt således, at de er baseret på, at de enkelte postvirksomheder byder ind med egne medarbejdere og eget produktionsapparat. Virkninger ved ophævelse af befordringspligt: Som følge af ophævelsen af befordringspligten bortfalder den såkaldte 50-meter-regel i landzoner. Brevkasser vil på landet således skulle opsættes ved indkørslen fra offentlig vej eller privat fællesvej. I sommerhusområder vil reglen om omdeling til det enkelte sommerhus i områder udstykket før 1973 bortfalde. I stedet skal der etableres centralt placeret brevkasseanlæg. Overgangsperiode og finansiering: Regeringen vil forsøge at indgå en aftale med PostNord om at varetage de tre områder, der planlægges udbudt, indtil opgaven er overtaget af den vindende operatør. PostNord kan deltage i udbudsprocessen på lige fod med andre postvirksomheder. Opfølgning på aftalen: Parterne er enige om at mødes i efteråret med henblik på at drøfte en nærmere tidsplan og vilkår for de planlagte udbud vedrørende betjening af ø-samfund, blindepost og udlandspost. Kilde: Transportministeriet.","Dao og GLS er klar til at deltage i postfest, mens PostNord kalder aftale for et 'eksperiment'",Julie Würtz,2023-06-28 19:40:00+00:00,https://www.dr.dk/nyheder/penge/dao-og-gls-er-klar-til-deltage-i-postfest-mens-postnord-kalder-aftale-et-eksperiment,Business,1100,evening,42.47173597604272,0,1,0,40.529411764705884
"Selvom Rajbek Bisultanovs mor, Rukiat Bisultanova, servicerer og disker op med et kaffebord, som er et royalt besøg værdig, bliver man ikke efterladt med opfattelsen af, at vi her sidder i et hjem, hvor børnene blev båret rundt på hænder og fødder. Krav var noget, man stillede til hinanden, og de var nok i sidste ende også årsagen til, at Rajbek Bisultanov blev en af Danmarks bedste brydere nogensinde. Født: 29. maj 1995 (27 år) Tidligere landsholdsbryder (græsk-romersk) Bosat i Herning Storebror til EM-guldvinder Turpal Bisultanov Flygtede med sin familie til Danmark i 2008 på grund af borgerkrig i Tjetjenien Resultater: EM-guld (2019), U23 VM-guld (2018), U23 EM-guld (2018) Men nu har den tidligere europamester besluttet sig for at stoppe. Han barsler med at udnytte sit flair for at vride modstandere som karklude andetsteds. I oktagonen, i mixed martial arts (MMA, red.). - Jeg har tænkt meget over det. Om jeg skulle stoppe eller ej. Det var en svær beslutning efter at have brugt 12 år på en brydekarriere og så pludselig droppe ud, siger Rajbek Bisultanov til DR Sporten. Beslutningen er truffet på bagkant af en periode, som bringer alvoren frem i øjnene. I marts 2022 blev Bisultanov idømt et års karantæne af Danmarks Idrætsforbunds dopingnævn, fordi bryderen havde fået tre advarsler for brud på de såkaldte whereabouts-regler, hvor idrætsudøvere er forpligtet til at dele deres opholdssteder dagligt. Altså ikke en positiv dopingprøve, men rod i de praktikaliteter, man skal overholde som eliteatlet i Danmark. I samtalen med Anti Doping Danmark fortalte Bisultanov dengang, at ""han var meget ked af det"" og ""ikke havde gjort det for at snyde"". Det samme gentager han i dag. Regelbruddene skete i en periode med skader, sygdom i familien og en skilsmisse. I kendelsen lægges der også vægt på, at bryderen handlede ""uagtsomt"", og at graden af skyld var ""meget lav"", hvilket ligeledes reflekteres i karantænens længde. Under udelukkelsen følte 27-årige Rajbek Bisultanov sig i høj grad overladt til sig selv. - Det gjorde også, at min motivation for at komme tilbage forsvandt. Økonomisk er brydning heller ikke særlig attraktivt, og når jeg samtidig fik afslag på min permanente opholdstilladelse, røg muligheden for OL også, siger den tidligere europamester. For Rajbek Bisultanov var drømmen allerede som syv-årig at blive bryder, men han er heller ikke bleg for at erkende, at der var andre ting i livet, han var nødt til at lære først. Det satte hans mor i perspektiv, da hun blev kaldt op på folkeskolen, fordi sønnen havde lavet ballade. - Hun var meget sur på mig, og så spurgte jeg, hvilken søn hun ønskede, at jeg skulle være. - Så fortalte hun, at hun drømte om, at jeg blev klog, tog en uddannelse, og at jeg blev en kæmper, der var kendt i verden. At jeg var et forbillede for børn og ikke, at jeg var kriminel og lavede ballade, husker Rajbek Bisultanov. De ord konverterede Rajbek Bisultanov direkte til motivation, der kulminerede i 2019, da han hentede den første guldmedalje til dansk brydning i 93 år. - Det var min største oplevelse. Dét og så også, at mine forældre blev stolte af mig. Det betød rigtig meget. - Jeg føler, at jeg har været med til at gøre dansk brydning større, end det har været nogensinde og samtidig vist, at der er brydere fra Danmark, der kan tage medaljer, siger Rajbek Bisultanov. Da Rajbek Bisultanov havde vundet EM-guld modtog han ""Intet er umuligt""-prisen ved SPORT 2019 i Herning: Aktuelt betyder karrierestoppet, at Rajbek Bisultanov det seneste halve års tid har arbejdet på et bosted i Herning. Her nyder han at kunne gøre en forskel. Det giver mening, han trives og de mere udadreagerende beboere har da også - med en hurtig Google-søgning - fundet ud af, at det næppe er ham, de skal udfordre til en brydekamp. Så er diplomati alligevel den bedste løsning. Men i den nærmeste fremtid har Rajbek Bisultanov en drøm om at kopiere det karriereskifte, en af dansk brydnings andre sportslige kæmper, Mark O. Madsen, foretog i 2018. MMA. - Jeg har stadigvæk kontakt til Mark. Vi har en fremtidsplan, så jeg kan komme i UFC (Ultimate Fighting Championship, red.), siger Rajbek Bisultanov. MMA er en kampsport, der kombinerer teknikker fra forskellige kampsportsgrene som brydning, boksning, judo, brydning, jiu-jitsu, muay thai med flere. Alle kampe foregår i et ottekantet bur. Når MMA blander mange teknikker, betyder det også, at rigtig meget er tilladt. Dog ikke at bide, spytte, prikke i øjne eller andre kropsåbninger, rive i håret eller at kaste modstanderen uden for buret. Derudover må man ikke sparke, give knæ eller stampe en modstander i hovedet, hvis modstanden er i gulvet. Slag i rygsøjlen eller baghovedet er forbudt, mens slag mod halsen også kan lede til diskvalifikation. Den førende MMA-organisation i verden er amerikanske UFC, Ultimate Fighting Championship. Kilde: UFC I MMA kan han godt mærke, at bedrifterne i brydning mødes med stor respekt, og Bisultanov har da også bekendtskaber, fans i miljøet vil spærre øjnene op over at høre. Han har for eksempel mødt Khabib Nurmagomedov, den tidligere russiske MMA-megastjerne, i en lufthavn for år tilbage og er på fornavn med Khamzat Chimaev, som er en stor UFC-kanon med over fem millioner følgere på Instagram. - Jeg kender en stor del af Khabibs team. Khamzat Chimaev er en af mine gode kammerater, som jeg kender gennem brydning. Han har også tjetjenske rødder, siger Rajbek Bisultanov. Det var også brydemedaljerne, der fik den tysk-afghanske UFC-kæmper Nasrat Haqparast til at kontakte Rajbek Bisultanov på Instagram og invitere ham på en træningslejr i Tyskland. - Nasrat havde hørt, at jeg var en af de bedste brydere, og det ville han gerne se. Det gik rigtig godt, og han sagde også, at han godt kunne mærke, at jeg kunne lære ham noget, siger Bisultanov, som allerede er blevet inviteret på endnu en træningslejr. De har ligeledes talt om muligheden for en første MMA-kamp til Bisultanov i Hamborg senere på året. Han ved dog godt, at den først står på intensiv træning. For selvom brydning og MMA har ligheder, er forskellene også til at få øje på. Sidstnævnte er markant mere voldeligt. Alligevel føler Bisultanov, at han har gode forudsætninger. - Jeg kan godt slås, og jeg har min brydning som en god base. Så min opgave er at lære boksning og thaiboksning, siger Rajbek Bisultanov. - Selvom jeg har trænet MMA i kort tid, har jeg udviklet mig, som om jeg havde trænet i et år. Så hvis jeg kommer godt fra land og vinder fire kampe i træk, er der rigtig gode chancer for at komme videre til UFC.",En af Danmarks bedste brydere nogensinde stopper: Vil jagte drømmen i MMA,Emil Halkier,2023-04-24 06:40:00+00:00,https://www.dr.dk/sporten/en-af-danmarks-bedste-brydere-nogensinde-stopper-vil-jagte-droem-i-mma,Sport,1102,morning,40.69344229900632,1,0,0,53.666666666666664
"Rettelse: I en tidligere version af artiklen fremgik det, at advokatundersøgelsen havde fundet 25 krænkelsessager om Lizette Risgaard, men det korrekte er, at 25 sager er blevet undersøgt. Advokater fra Kromann Reumert har undersøgt 25 sager om påstået upassende adfærd af den tidligere formand for Fagbevægelsens Hovedorganisation (FH) Lizette Risgaard. I fem af sagerne er det bevist, at der er forekommet fysiske berøringer. I tre tilfælde vurderes det, at berøringerne var uønskede, og grundet det intime sted må anses for en berøring med seksuelle undertoner. Det skriver FH i en pressemeddelelse. - Jeg konstaterer, at undersøgelsen bekræfter, at der har været flere episoder, hvor Lizette Risgaard har opført sig upassende. Det er jeg enormt ked af, at ofrene er blevet udsat for. Der må ikke være nogen tvivl om, at én episode er én for meget, siger Morten Skov Christiansen, fungerende formand for FH. Der er ikke nogen brud på lovgivningen, viser undersøgelsen ligeledes, forklarer den fungerende formand. FH ønsker ikke at gå i detajler med de enkelte sager, og hele advokatundersøgelsen bliver ikke fremlagt, da det ville være et brud på tavshedspligten. Lizette Risgaard har efter offentliggørelsen af undersøgelsens konklusioner skrevet et længere indlæg på Facebook. - Jeg er rigtigt glad for resultatet nu foreligger. Jeg er glad for, at der endelig langt om længe har været en proces, hvor beviser og ikke anonyme påstande lægges til grund. Det er sådan det skal være i et retssamfund, skriver hun og giver en undskyldning til dem, 'som har følt deres grænser overtrådt'. Hun kritiserer samtidigt processen, der førte til hendes afgang. - Det, at få af forbundene i FU (forretningsudvalget, red) ikke holdt den aftale vi havde indgået har påført mig og min familie skade, og ja også megen sorg, skriver hun. Præsentationen af konklusionerne i advokatundersøgelsen kommer tre måneder, efter at Lizette Risgaard gik af som formand for FH oven på flere anklager. Siden dengang har advokaterne undersøgt sagen. De har haft til opgave at belyse påståede episoder om krænkende adfærd begået af Lizette Risgaard og har fundet nye sager, som ikke indtil nu har været nævnt i offentligheden. Derudover har de haft til opgave at undersøge, hvordan de påståede episoder er blevet håndteret i FH. I dag har advokaterne så præsenteret rapporten for de 24 medlemmer af FH's forretningsudvalg, som består af 22 af de mest magtfulde formænd i fagbevægelsen og den øverste ledelse i FH. Forretningsudvalget har været samlet det meste af dagen i dag for at behandle rapporten og her til aften holder FH et pressemøde, hvor fungerende FH-formand Morten Skov Christiansen og Bupl-formand Elisa Rimpler deltager. Navn: Lizette Risgaard. Alder: 62 år, født 15. juli 1960. Titel: Formand, Fagbevægelsens Hovedorganisations (FH). Bopæl: Rødovre. Uddannelse: Kontorassistent og master i public administration, MPA. Karriere: 1980-1984: Kontorfunktionær, Husligt Arbejder Forbund. 1984-1987: Kontorfunktionær, Litografisk Forbund. 1987-2000: Kontorfunktionær, TIB (tidl. Snedker- og Tømrerforbundet i Danmark). 2000-2007: Næstformand, LO-Storkøbenhavn. 2000-2007: Formand, HK/Service København. 2007-2015: Næstformand, LO. 2015-2018: Formand, LO. 2019-: Formand for FH. Kilde: Ritzau På pressemødet forklarer den fungerende formand, at der ikke rejses kritik mod hverken ham selv eller næstformand Nanna Højlund. Desuden er der heller ikke kritik af direktør Michael Jacobsen, der ellers blev hjemsendt mens advokatundersøgelsen var i gang. - Jeg er selvfølgelig tilfreds med, at rapporten bekræfter, at ledelsen i FH har handlet på den viden, vi har haft. Nu kigger vi fremad, og vi skal både fortsætte og styrke det arbejde, der sikrer, at vi som organisation undgår, at noget som dette gentager sig, siger Morten Skov Christiansen. Men til trods for, at ledelsen ikke får kritik for ikke at have handlet, så har sagen skabt stof til eftertanke i fagbevægelsen. FH vil nemlig nu se nærmere på deres interne kultur. Det gælder både på et politisk niveau og blandt de ansatte. - Vi er blevet klogere i fagbevægelsen, siger han. Sagen om de påståede krænkelser ramte som en bombe ned i fagbevægelsen i slutningen af april, hvor flere mænd anonymt til Berlingske og Ekstra Bladet fortalte om krænkelser, Lizette Risgaard skule have begået gennem en årrække. Det fik ikke i første omgang FH-formanden til at trække sig - i stedet gik hun ud og undskyldte for sin opførsel. - Jeg vil også give en uforbeholden undskyldning til de mennesker - både dem, der har lagt sager frem nu her, og jeg kan forstå, at der også er andre, der vil komme - som har oplevet min adfærd og opførsel som upassende. - Det undskylder jeg dybfølt for over for de mennesker, sagde Lizette Risgaard på et pressemøde, hvor det også kom frem, at hun tilsyneladende havde opbakning til at fortsætte som formand. Men opbakningen var langsomt ved at smuldre, og én efter én trak flere fagforeninger støtten til deres formand. Og lidt over to døgn, efter at sagen om hendes påståede krænkelser kom frem, gik hun til tasterne på Facebook og fortalte, at hun nu var fortid i FH, selv om det 'har været én af de sværeste beslutninger i mit liv'. I forbindelse med hendes afgang sendte hun dog en kritik mod flere af hendes egne i fagbevægelsen. - Det var rigtigt, at FHs forretningsudvalg fredag morgen besluttede at igangsætte en advokatundersøgelse, der skal gennemgå de anonyme udsagn fra flere personer samt håndteringen af sagerne. - Aftaler er jo som regel noget, vi sætter højt i fagbevægelsen. Men allerede fredag eftermiddag stod det klart, at hverken aftaler eller fortrolighed betyder det samme for alle. Det er jeg utrolig skuffet over, skrev hun på Facebook. Siden Lizette Risgaards afgang har der været total radiotavshed for den nu tidligere formand. Men da hun endelig brød tavsheden, så hun gjorde hun det, så det gav genlyd. Tirsdag aften publicerede Jyllands-Posten nemlig et mere end 5.000 ord langt interview med den detroniserede formand, hvor hun nu pure afviser at have krænket i sin tid som formand. - Alt, hvad der har været omtalt, er foregået i situationer, hvor der har været mange andre til stede. Og jeg har ikke gramset på nogen. Der har ingen seksuelle intentioner været fra min side, aldrig, sagde Lizette Risgaard. - Jeg kan kun gentage, jeg går ikke rundt og tager nogen på røven hverken mænd eller kvinder, unge eller ældre, lød det videre i interviewet, hvor hun også lagde op til, at der kan komme et retsligt efterspil oven på advokatundersøgelsen. Ifølge økonomikorrespondent i DR Casper Schrøder var der tale om et opsigtsvækkende interview ""hvor Lizette Risgaard går til frontalt modangreb på FH"". - Hun går efter at få sit navn renset og truer med at trække sagen ud ved at gå efter at få et efterspil. Hvis det lykkes, vil det stille FH i en svær situation. De har brug for, at sagen stopper her, siger han.",Advokatundersøgelse af Lizette Risgaard fandt bevis for tre tilfælde af 'uønskede berøringer',Emil Søndergård Ingvorsen,2023-08-03 19:59:00+00:00,https://www.dr.dk/nyheder/penge/advokatundersoegelse-af-lizette-risgaard-fandt-bevis-tre-tilfaelde-af-uoenskede,Business,1117,evening,43.284125019748274,1,0,0,62.0
"Efter en overlæge i juli blev knivdræbt af en patient på Retspsykiatrisk Ambulatorium i Brøndby, rejser flere fagforeninger kritik. Kritikken kommer, efter Arbejdstilsynet har været på besøg på det retspsykiatriske ambulatorium på den københavnske vestegn. Arbejdstilsynet har uddelt ambulatoriet et strakspåbud og slår nu fast i en ny rapport, at der ikke er blevet gjort nok på ambulatoriet for at undgå vold og trusler mod de ansatte. Det nye påbud om straks at rette op på sikkerheden bliver blandt andet begrundet med, at ambulatoriets ledelse ikke kan garantere ""at en lignende hændelse, hvor en højrisikopatient medbringer våben på matriklen, ikke kan gentage sig"". * Der er sket en alvorlig arbejdsulykke i ambulatoriet den 21. juli 2023, hvor en patient angreb en læge med en kniv, som patienten havde skjult i bukselinningen, forud for overfaldet. Skadelidte blev overfaldet med kniven i foyeren uden for ambulatoriet, mens hun var i gang med at købe frokost. * De ansatte i ambulatoriet håndterer psykiatriske patienter med dom til behandling på grund af tidligere begået alvorlig personfarlig kriminalitet, bl.a. drab. * Arbejdstilsynet vurderer, at risikoen for vold i arbejdet er til stede, og at stedet ikke i tilstrækkeligt omfang har forebygget risikoen. Ved vold forstås fysisk vold i form af angreb mod legemet og psykisk vold i form af trusler. * Efter drabet har ledelsen placeret en vagt i foyeren for at forebygge vold og skabe tryghed. Men det er ikke sikkert at vagtordningen kan forebygge eller stoppe en lignende ulykke. Der foregår ikke visitation af patienter i forbindelse med adgang til ambulatorie eller foyer. Kilde: Arbejdstilsynet. Drabet på den kvindelige overlæge 21. juli i år og Arbejdstilsynets kortlægning af ambulatoriets sikkerhedsbrister vækker uro hos Overlægeforeningen. En forening, der repræsenterer landets overlæger. - Det er så tragisk og forfærdeligt, at en kollega har måtte lade livet ved at passe sit arbejde. Det er virkeligt bekymrende. Jeg synes, at påbuddet afspejler, at vi har en psykiatri, der er hårdt presset, siger Susanne Wammen, formand for Overlægeforeningen. Det er ikke første gang, at sikkerheden halter på Retspsykiatrisk Ambulatorium i Brøndby. I efteråret 2022 fik stedet ligeledes et påbud, fordi risikoen for vold ikke var effektivt forebygget for de ansatte, der tog på hjemmebesøg hos patienterne. Eksempelvis var der uenighed om, hvorvidt der skulle være en eller to ansatte, når en patient skulle have besøg. Og der var også uenighed om, hvorvidt der skulle bæres alarm i ambulatoriet. Det viser en aktindsigt fra Arbejdstilsynet, som DR har modtaget. Påbuddet blev efterkommet. Susanne Wammen fra Overlægeforeningen mener, at det er meget alvorligt, at drabet kan finde sted, når stedet tidligere har fået en advarsel af Arbejdstilsynet om at rette op på sikkerheden. - Det er enormt bekymrende, at stedet har fået flere påbud, siger hun. DR undersøger, om der er sket svigt i behandlingen i de sager, hvor psykisk syge er endt med at slå deres pårørende eller ansatte i psykiatrien ihjel. Er du patient, pårørende eller ansat, og har du viden, så kontakt journalist Anders Ejbye-Ernst på aern@dr.dk. En af de faggrupper i psykiatrien, der oftest bliver udsat for vold og trusler, er social- og sundhedsassistenter og social- og sundhedshjælpere. De bliver repræsenteret af fagforeningen FOA. Her er Tanja Nielsen formand for social- og sundhedssektoren, og hun er foruroliget over udviklingen i psykiatrien. - Vi skal ikke acceptere, at ansatte i psykiatrien går på arbejde og bliver truet på livet eller opsøgt på hjemmeadressen eller bliver dræbt. Tanja Nielsen mener, at der er behov for, at politikerne på Christiansborg sammen med regionerne skal gøre mere for at forhindre vold og trusler i psykiatrien. Også hos sygeplejerskernes fagforening mener de, at de ansvarlige politikere skal handle nu for at forebygge nye tragedier. - Rigtigt mange medarbejdere går på arbejdet med livet som indsats, men det skal vi aldrig acceptere. Derfor er der behov for, der blive handlet her og nu, siger Harun Demirtas, næstforperson for Dansk Sygeplejeråd. Region Hovedstadens Psykiatri har ingen kommentarer til det konkrete påbud, men udtalte i et skriftligt svar sendt til DR i går, at: - Region Hovedstadens Psykiatri har i dag den 10. august 2023 sendt svar til Arbejdstilsynet omhandlende nye tiltag som følge af strakspåbuddet. Region Hovedstadens Psykiatri afventer Arbejdstilsynets tilbagemelding på det fremsendte svar, og kan derfor ikke kommentere yderligere lige nu. Retspsykiatrisk Ambulatorium i Brøndby hører under Region Hovedstaden, og her er regionsrådsformand Lars Gaardhøj (S) berørt af drabet. - Det er jo en hændelse, der berører mig og os allesammen i Region Hovedstaden dybt. Det, der skete, må aldrig nogensinde ske, siger han. Hvordan kan drabet ske, når ambulatoriet allerede sidste år fik en løftet pegefinger om at planlægge arbejdet, så risikoen for vold er effektivt forebygget? - Jeg vil gerne sige, at sikkerheden og trygheden skal altid være i orden, og derfor skal man tage alle påbud alvorligt. Det er klart, at vi nu kommer til at se på den måde, vi har indrettet os på. Kan vi gøre noget mere. Det, tror jeg, vi kan, siger han. Hvad vil du konkret gøre for, at det ikke gentager sig? - Lige nu og her er der en konkret hændelse, og der er et strakspåbud. Det bliver der handlet på og arbejdet på fra psykiatrien. Det afventer jeg på, og så er det klart, at der er sat gang i noget arbejde med hensyn til at få nogle ideer og input til, hvad vi kan gøre for at styrke trygheden. - Det er selvfølgelig ikke lige i morgen, men vi skynder os, fordi det er klart, at sikkerheden er rigtig alvorlig for os alle sammen, siger Lars Gaardhøj. Sundhedsminister Sophie Løhde (V) siger, at der ""ikke er nogen tvivl om, at psykiatrien er presset"", men at det ikke må gå udover de ansattes sikkerhed. - For medarbejderne skal det naturligvis være trygt at gå på arbejde alle steder i vores sundhedsvæsen. Derfor er det også afgørende, at man lokalt på den enkelte arbejdsplads sørger for at se sikkerheden efter og sikre, at den er i orden. Hvad vil du gøre for at øge de ansattes sikkerhed og forhindre nye drab? - Først og fremmest synes jeg, at det er afgørende, at vi får investeret i vores psykiatri. Så vi bliver i stand til at behandle og hjælpe langt flere patienter i psykiatrien, end vi er i stand til i dag. Så vi bliver meget bedre til at sætte tidligt og forebyggende ind. - Der er behov for forskellige initiativer forskellige steder, når vi taler sikkerhed. Derfor er det afgørende, at man lokalt får iværksat de initiativer, der måtte være behov for. En 41-årig mand er blevet anholdt og sigtet for drabet på den kvindelige overlæge. Manden er ligeledes fængslet for drabsforsøg og grov vold mod to andre ansatte på afdelingen og varetægtsfænglet i surrogat på en psykiatrisk afdeling.",Psykiatrisk afdeling blev bedt om at rette op på sikkerheden: Under et år senere blev læge dræbt,Anders Ejbye Ernst,2023-08-11 08:00:00+00:00,https://www.dr.dk/nyheder/indland/psykiatrisk-afdeling-blev-bedt-om-rette-op-paa-sikkerheden-under-et-aar-senere-blev,Samfund,1128,morning,42.299344357259464,1,0,0,34.64705882352941
"Hun er muligvis den største stjerne på pophimlen. Og nu har den amerikanske sangerinde Taylor Swift opnået en ny rekord: Hun er den første kvindelige artist, der har fire albums i top-10 på den amerikanske hitliste - på samme tid. I 1966 opnåede den amerikanske trompetist Herb Alpert denne rekord som den første, og 50 år senere i 2016 havde Prince fem albums i top-10 kort efter sin død. Men ingen kvinder har opnået denne bedrift før nu. Ifølge Billboard kommer rekorden i denne uge, i kølvandet på at Swift den 7. juli i år udgav genindspilningen af albummet 'Speak Now', der lander en førsteplads på Billboards top-200. I top-10 ligger også Swift-albummet 'Midnights' på nummer fem, 'Lover' på nummer syv og 'Folklore' som nummer 10. Den amerikanske sangerinde Taylor Swift blev født den 13. december 1989 i Reading, Pennsylvania, USA. Hun albumdebuterede i 2006 med Taylor Swift, der etablerede hende som countrystjerne. Opfølgeren 'Fearless' (2008) førte til et internationalt gennembrud med sange som 'You Belong With Me' og 'Love Story'. Med sit fjerde album '1989' (2014) markerede hun et farvel til country-baggrunden til fordel for mere bred pop og blev en af de bedst sælgende amerikanske popstjerner i 2014. Hun har i alt udgivet 10 albums og tre genindspilninger af tidligere albums. Kilde: Lex.dk Ifølge musikjournalist ved musikmagasinet Soundvenue Kjartan F. Stolberg, så skyldes rekorden Taylor Swifts effektivitet i forhold til at udgive nye albums. - En af årsagerne er, at hun udgiver rigtig mange albums hurtigt i træk. Det er altid en god måde at sikre sig på de her hitlister. - Så hjælper det jo også, at selvom hun lægger meget arbejde i genindspilningerne, så er det trods alt nemmere at indspille og udgive noget musik, man allerede har lavet én gang, end at lave et helt nyt album, siger han. Det er ikke kun på hitlisterne, at man kan mærke Taylor Swifts tårnhøje stjernestatus. Hun slår også massevis af rekorder med sin nyeste turné, der er ved at lakke mod enden i USA. For eksempel da hun solgte mere end to millioner koncertbilletter på én dag, eller da hun slog Madonnas 36-årige rekord for største antal publikummer ved en amerikansk koncert med en kvindelig artist. Den slog hun ifølge radiostationen CapitalFM på turnéens første aften i Glendale Arizona foran 69.000 publikummer. Turnéen kaldes 'The Eras Tour' og rammer Europa til maj. Turnéen understøtter hendes projekt med at genindspille gamle albums perfekt, fortæller Kjartan F. Stolberg. - Hele turnéen er en tidsrejse, hvor man skiftevis hører et par sange fra hvert album. Det er også det, hun sælger de her genindspilninger på. Det er ikke bare en chance for at høre ny musik, det er dybest set en chance for at blive transporteret tilbage til den tid, hvor den udkom. Taylor Swift er ved at genindspille sine seks første albums, fordi hun ikke selv ejer rettighederne til dem. I sommeren 2019 blev hendes tidligere pladeselskab, Big Machine, nemlig opkøbt af musikmogulen Scooter Braun, der er særligt kendt for at være manager for navne som Justin Bieber og Swifts mangeårige nemesis, rapperen Kanye West. Med i købet fik han dermed også rettighederne til Swifts bagkatalog. Swift havde selv forsøgt at købe rettighederne til de såkaldte ""masters"" af sine gamle sange i flere år, men uden held. Derfor var det bestemt ikke efter hendes eget ønske, at rettighederne til kæmpehits som 'Shake It Off' og '22' pludselig blev solgt til anden side. Efter salget kan numrene både bruges i reklamer, film og politiske kampagner uden Swifts accept. En ""master"" er en originalindspilning af et musiknummer, og selvom Taylor Swift ikke længere ejer dem, så ejer hun stadig sangteksterne, fordi hun selv har skrevet dem. Så selvom hun formentligt aldrig kommer til at eje originalindspilningerne, så ejer hun de nye versioner. Salget til den europæiske del af turnéen gik i gang i sidste uge med massive køer. Processen med at købe billetter til turnéen kaldes af fans 'The Great War', der i denne sammenhæng er en reference til en sang af samme navn fra 'Midnights'-albummet. Én af de fans, der deltog i den store krig om billetter, var danske Siri Vecht Hagelund, der har fået billetter til koncerterne i Stockholm og Hamborg. Her ses fans strømme ind i Mile High Stadium i Denver, USA, hvor Taylor Swift i weekenden som den første kunster nogensinde spillede to udsolgte koncerter i streg. Stadionet har en koncertkapacitet på 75.000. Ifølge TV-netværket CBS News så var kapaciteten på 75.000 ikke nok, og tusindvis af fans stimlede sammen på parkeringspladsen og andre områder omkring stadionet for at få en gratis bid af 'the Eras Tour'. Video: CBS News (US) Før europæiske fans overhovedet kunne gøre sig tanker om at købe billetter, skulle de skrive sig op til salget hos blandt andet billetsalgsselskabet Ticketmaster. Herefter fik fans'ene at vide, om de via lodtrækning ville få lov til at deltage i salget, eller om de var røget på venteliste. - Det var sindssygt stressende, jeg havde fået hele min familie til at skrive sig op til at købe billetter og lavet en guide, så de vidste præcis, hvad de skulle gøre, hvis de kom igennem. Jeg tror ikke, jeg havde fået billetter uden dem, fortæller Siri Vecht Hagelund og tilføjer: - Jeg var selv nummer 100.000 i køen til Stockholm, men der var heldigvis kun et par tusinde foran min far i køen. Ifølge Kjartan F. Stolberg så skyldes den store efterspørgsel på billetter til dels, at Taylor Swift sjældent sætter ben på det europæiske kontinent. - Taylor Swift har ikke spillet så meget i Europa. Hun har aldrig spillet i Danmark. Så det betyder, at der er virkelig mange, der gerne vil have hende set. Og så er det endda på en turné, hvor man er garanteret, at hun spiller noget fra ens yndlingsalbum. Af netop samme årsag har den mangeårige fan Siri Vecht Hagelund valgt at købe billetter til to koncerter. - Jeg tror ikke, jeg får muligheden for at se hende igen. Det er meget sjældent, hun kommer til Europa. Så jeg følte, at hvis jeg skulle afsted, så er det nu, og så skulle jeg virkelig bare udnytte det. Siri har været fan, siden hun var barn. Nummeret 'You Belong With Me', der blev udgivet i 2008, hørte hun på repeat. Nummeret kan hun stadig høre nu midt i sine 20'ere, og måske er det netop langtidsholdbarheden på Taylor Swifts musik, der gør hende til en af tidens største stjerner. - Det er bare specielt, at hun har skrevet sange om sit liv, siden hun selv var teenager. Og nu som 25-årig kan jeg stadig lytte til de samme sange og elske dem lige så meget, og der kommer jo hele tiden nye til. Det er bare noget særligt, at vokse op med en person på den måde.","Taylor Swift knuser rekorder på samlebånd, og nu kan hun tilføje endnu én til samlingen",Karen Orris Maschoreck,2023-07-18 11:50:00+00:00,https://www.dr.dk/nyheder/kultur/taylor-swift-knuser-rekorder-paa-samlebaand-og-nu-kan-hun-tilfoeje-endnu-en-til,Underholdning,1135,day,36.56976273488202,0,1,0,41.66666666666667
"Den seneste tids koranafbrændinger har ledt til et diplomatisk stormvejr, og derfor skal det fremover være ulovligt at sætte ild til den religiøse tekst, mener regeringen. I hvert fald foran ambassader. Men regeringens ""juridiske værktøj"" kan indskrænke ytringsfriheden. Det vurderer Ditlev Tamm, der er juraprofessor emeritus, og juraprofessor på Syddansk Universitet (SDU) Frederik Waage. - Det er jo sådan, at ytringsfriheden godt kan gradbøjes, lyder det fra Frederik Waage, som tilføjer, at vi går på kompromis med ytringsfriheden ""hver eneste dag"". - Det fortærskede eksempel er, at man ikke må råbe brand i et teater, at man ikke må sige vanærende ting om andre mennesker, at man ikke må sige noget, der ikke passer, forklarer han. Han tilføjer, at vi ligeledes gik på kompromis med ytringsfriheden, da Paludan blev nægtet deltagelse på Folkemødet på Bornholm i juni. - Vi har indskrænkninger på alle mulige måder i ytringsfriheden, siger han. Spørger man Frederik Waage så handler regeringens mulige lovændring eller lovtilføjelse også mere om politik end egentlig jura. - Det er vigtigt at understrege, fordi vores forfatningsretlige regler ikke forbyder, at man laver et forbud mod at brænde koranen, så bliver det et spørgsmål om politik, siger han og tilføjer: - Men man må nok anbefale, at man indfører en regel, der ret klart fastslår, hvad det er, man ønsker at kriminalisere. Nemlig det her med at brænde en religiøs bog af foran en ambassade eller i hvert fald brænde en religiøs bog af, forklarer han. Regeringens ønske om at forbyde koranafbrændinger har vakt en del opsigt, og i eftermiddag afholder 57 muslimske landes udenrigsministre et ekstraordinært virtuelt møde i Organisationen for Islamisk Samarbejde (OIC) efter koranafbrændingerne i Danmark og Sverige. På Christiansborg har flere blå oppositionspartier tilkendegivet deres bekymring over regeringens planer. Dansk Folkepartis formand Morten Messerschmidt frygter blandt andet, at lande med en overvejende muslimsk befolkning vil få ""blod på tanden"". Partileder i Stram Kurs Rasmus Paludan har udtalt, at en mulig lovændring eller lovtilføjelse heller ikke sætter en stopper for, at han ""kritiserer Koranen"". Afsluttende er de Konservatives formand, Søren Pape Poulsen, bekymret form hvor det ender. Før det, skal lovgivningen lige være på plads, og det sker ikke med et fingerknips. - Vi er ikke færdige med at kortlægge, hvad de juridiske muligheder er. Det er først, når vi har gjort det, at vi så også tager politisk stilling til det, forklarer justitsminister Peter Hummelgaard (S). - Men vi har sagt meget klart, at vi ikke har til hensigt at genindføre blasfemiparagraffen, og det vil være den meget brede vej at gå. Altså at gå tilbage til retstilstanden fra 2017. Også udenrigsminister Lars Løkke Rasmussen (M) har afvist, at en genindførelse af blasfemiparagraffen er på tale. Paragraffen har i sin tid også kun ført til domme to gang, senest i 1946, hvor et dansk par blev idømt en bøde, efter at de havde døbt en dukke til et karneval, mens de var iført præstekjoler. Og modsat Frederik Waage mener juraprofessor emeritus, Ditlev Tamm, at den heller ikke bare uden videre genindføres. - Blasfemiparagraffen går ind på, at man ikke må kritisere eller håne grundlæggende trossætninger. Og der kan man diskutere, om at brænde en koran af overhovedet falder ind under den bestemmelse, fordi den handler jo om noget fysisk, forklarer han. - Det, som ligger til grund her, er jo et udenrigspolitisk hensyn. Det handler jo egentlig ikke om at beskytte. Det handler jo faktisk ikke om at beskytte muslimer. Det handler om at beskytte os selv mod reaktioner, der fremkommer. Justitsministeren har meddelt, at regeringen afsøger et ""præcist kirurgisk indgreb"" i lovgivningen, som på den ene side bevarer de vidde rammer for ytring- og forsamlingsfrihed, men samtidig ulovliggøre ""gentagelsesvis chikane, hvor man forhåner andre lande."" Den første blasfemibestemmelse i Danmark blev indført med Danske Lov i 1683 under Christian den femte. Straffen bestod blandt andet i, at man fik tungen skåret ud og hovedet hugget af, hvis man hånede Gud. I den seneste version af straffeloven fra 1930 skifter blasfemiparagraffen ’kapitel’ i loven og går fra at handle om forbrydelser mod religion til at handle om forbrydelser mod den offentlige fred og orden. Man beskytter altså ikke længere religion for religionens skyld, men for samfundsfredens. Blasfemiparagraffens seneste version har ført til domme to gange: I 1938 dømmes en gruppe nazister for at have omdelt løbesedler, der beskyldte jøder for overgreb på ikke-jødiske piger. Straffen var fængselsstraffe på mellem 20 og 80 dage. Dengang fandtes racismeparagraffen ikke. Så når det drejede sig om kollektive ærekrænkelser, så havde man kun blasfemiparagraffen. I 1946 blev et dansk par idømt dagbøder, efter at de havde døbt en dukke til et karneval, mens de var iført præstekjoler. Straffen var seks dagbøder a 10 kroner for hver. Sager uden dom: 1971: To ansvarshavende programchefer fra Danmarks Radio tiltales for at lade sangerinden Trille synge, at ""Ham Gud, han er eddermame svær at få smidt ud, han fik aldrig selv sat ild på sin cigar, for han ordned' jo Maria pr. vikar"" 1976: Kunstneren Jens Jørgen Thorsen slipper for tiltale for en film, som viser sexscener med Jesus og Maria Magdalene. Det fører heller ikke til tiltale, da han senere maler en korsfæstet mand med erektion på en mur. 2003: Kvickly anmeldes for at have solgt sandaler med motiver af Jomfru Maria og Jesus. Der rejses ikke tiltale. 2004: DR anmeldes for at have vist den islamkritiske film "" Submission"" (På dansk: Underkastelse). Der rejses ikke tiltale. 2006: Morgenavisen Jyllands-Postens tegning af profeten Muhammed med en bombe i turbanen behandles af Rigsadvokaten, men der rejses ikke tiltale. 2017: En nordjysk mand tiltales for i december 2015 at have offentliggjort en video på Facebook, hvor Koranen brændes af. Blasfemi-paragraffen blev afskaffet, før den nordjyske mand kom for retten, derfor blev retssagen afblæst. Kilder: Kristeligt Dagblad og DR Justitsministeriet har også en større værkstøjskasse, de kan dykke ned i, når det handler om straffeloven. - Hvis formålet er at sikre staten, så er der jo en lang række ting, som man ikke må i forhold til andre stater, siger han og tilføjer: - Det er jo en mulighed at sætte en bestemmelse ind og sige, at det også gælder religioner. At man ikke må forhåne dem, deres flag, statsoverhoveder og så videre. Juraprofessoren understreger, at der allerede er bestemmelser i straffeloven, som handler om ildspåsættelse, som kan vække fare for andre. - Men der tænker man måske mere på sådan en fysisk fare. Og så har vi jo en række bestemmelser, hvor en del nyere handler om det, vi kalder 'hate speech', hvor man foretager handlinger for at forhåne andre. Ditlev Tamm vurderer, at særligt bestemmelserne om 'hate speech' kunne være stedet, hvor man sætter ind for at forbyde koranafbrændinger. - Så man straffer den hån og den foragt, der ligger for andre. Og som er det, der i virkeligheden fremkalder en reaktion.","Forbud mod at brænde Koranen kan indskrænke ytringsfriheden, mener juraprofessorer ",Ida Meesenburg,2023-07-31 13:57:00+00:00,https://www.dr.dk/nyheder/indland/forbud-mod-braende-koranen-kan-indskraenke-ytringsfriheden-mener-juraprofessorer,Politik,1138,day,44.870289855072464,0,1,0,50.0
"I 1987 gik en mand ind på National Gallery i London og begyndte at skyde på et Leonardo da Vinci-værk. Og så sent som sidste år gik det verden rundt, da klimaaktivister kastede tomatsuppe på et Vincent van Gogh-værk på selvsamme museum. Begge er eksempler på hærværk på kunst - noget, som bekymrer danske kunstmuseer mere og mere. Det viser en ny rundspørge blandt de statslige og statsanerkendte kunstmuseer, som DR Nyheder har lavet. Her svarer 15 ud af 24 museer, at de er mere bekymrede for hærværk på deres museum i dag end for fem år siden. Men de to nævnte hærværkstilfælde understreger også en særlig udvikling. Det fortæller Terne Thorsen, der skriver ph.d. om kunst- og billedødelæggelse - også kaldet ikonoklasme - ved Københavns Universitet. - I løbet af det 20. århundrede var de her typer af hærværk på kunst ofte ret voldsomme. Man angreb værker med kødknive, hammere og syre, der ofte gjorde restaureringen meget vanskelig, siger hun og tilføjer: - I løbet af de sidste 20 til 25 år har vi oftere set folk, der for eksempel tegner på ting - eller som herhjemme klistrer noget på et værk. At man tilføjer noget til de ting, man begår hærværk mod, frem for at fratage dem noget. Leonardo da Vinci-værket led skade ved skyderiet i 1987, fordi det beskyttelsesglas, der hang foran det, splintrede. Glasstumperne forårsagede et hul i værket. Omvendt slap Vincent van Goghs værk i efteråret 2022 uden én eneste skramme. Tomatsuppen kunne nemlig forholdsvis nemt tørres af det beskyttelsesglas, der hang foran værket. Noget kunne tyde på, at hærværk mod kunst i dag er mindre destruktivt, end det før har været tilfældet, fortæller Terne Thorsen. Og det er der en særlig grund til. For at forstå den nye type hærværk mod kunst, må man først forstå, hvad motivet til at begå hærværk mod kunst er. Og her er særligt ét motiv iøjnefaldende. - Hvis man skal male med den brede pensel, så kan man sige, at det ofte er forbundet med et ønske om opmærksomhed. Det kan være opmærksomhed omkring en sag, der kan være politisk eller religiøs. Eller det kan være en opmærksomhed på én selv, siger Terne Thorsen. Manden, der skød mod Leonardo da Vinci-værket i 1987, fortalte efterfølgende politiet, at han gjorde det for at vise sin afsky overfor de politiske, sociale og økonomiske omstændigheder i Storbritannien. Og klimaaktivisternes suppe-stunt mod van Gogh-værket sidste efterår havde til formål at skabe opmærksomhed omkring brugen af fossile brændstoffer. Sidste efterår fik en lang række historier om klimaaktivisternes hærværk mod kendte kunstværker i flere lande stor omtale i verdenspressen - også på DR. Det skete for eksempel, da østrigske aktivister i Wien kastede olie på et Gustav Klimt-maleri, der dog var beskyttet af glas - og da australske aktivister i Melbourne limede sig fast til et Pablo Picasso-værk, der heller ikke led overlast. - Noget kunne tyde på, at det ikke længere er nødvendigt at være lige så voldsom i sin ødelæggelse for at få de overskrifter, man gerne vil have, siger Terne Thorsen og tilføjer: - Vi har for eksempel kunnet se på klimaaktivisterne, at de har haft et klart ønske om ikke at ødelægge noget - men om at skabe en aktion, der i stedet simulerede en ødelæggelse. På den måde kunne de fremprovokere en følelsesmæssig reaktion uden rent faktisk at ødelægge et Monet-værk. De seneste års store medieopmærksomhed på de mange tilfælde af hærværk på kunstværker har også sat sine spor herhjemme. 12 ud af 24 kunstmuseer i DR's nye rundspørge svarer, at de har hævet deres sikkerhedsniveau inden for de seneste fem år. I DR's rundspørge til de statslige og statsanerkendte kunstmuseer i Danmark har 12 ud af 24 museer svaret følgende: Fire af museerne har ansat flere vagter. Seks af museerne har indført øget kameraovervågning. Syv af museerne har indført særlig beskyttelse af udvalgte værker (glas,indhegning,afstandssensorer). Seks af museerne har indført forbud mod større tasker. Et af museerne har indført sikkerhedstjek ved indgangen. - Jeg tror, man på mange måder godt kan sige, at den trussel, der er i dag, føles større, end den måske har gjort tidligere. Det føles som om, der sker rigtig meget lige nu, selvom der måske ikke nødvendigvis sker mere, end der måske gjorde for 60 eller 70 år siden, siger TerneThorsen. For hærværk mod kunst er langt fra et nyt fænomen. Ifølge Terne Thorsen er det at ødelægge kunst formentlig lige så gammelt et fænomen som at skabe kunst. - Men det er enormt svært at måle. Vi har ikke rigtig nogle tal på det, så det er svært at sige om der er mere nu, end der har været, siger hun. I DR’s nye rundspørge til de danske kunstmuseer svarer seks museer, at de har oplevet hærværk på deres museums kunstværker indenfor de seneste fem år. DR Nyheder har i marts og april sendt en rundspørge til de 34 statslige og statsanerkendte kunstmuseer i Danmark. 24 af dem har deltaget, lige omkring 70 procent. 15 ud af 24 kunstmuseer svarer, at de er mere bekymrede for hærværk på deres museum i dag, end de var for fem år siden. 11 museer meddeler, at de har indført nye sikkerhedsforanstaltninger på deres museum inden for de seneste fem år, og derudover er et museum i gang med at hæve sikkerheden nu. Seks museer har ikke ønsket at svare på dét spørgsmål. For 8 ud af de 12 museer, der har indført nye sikkerhedsforanstaltninger de seneste fem år, spiller frygten for hærværk en rolle i, at de har hævet sikkerheden. Men spørger man ph.d. stipendiat Terne Thorsen, er det tal måske i virkeligheden højere. - Generelt kan det i praksis være svært at finde ud af, hvad man skal definere som hærværk og uheld. Jeg tror, mange museer vil kunne skrive under på, at der kan ske rigtig mange forskellige ting i løbet af en periode på fem år. - Og det er ikke alting, der kategoriseres som hærværk og rydder forsiderne, tilføjer hun. Det er ikke kun et definitionsspørgsmål, der kan forklare, hvorfor der formentlig er et stort skyggetal, når man taler om hærværk på kunst gennem tiden. Det handler også om, at kunstmuseerne ikke har nogen interesse i at tale højt om hærværk, siger Terne Thorsen. - Hvis man giver det for meget opmærksomhed - og det gælder både museer og medier - så er det selvfølgelig ikke sådan, at man ligefrem opfordrer til flere af den her type handlinger, men det risikerer at øge incitamentet til at gøre det, hvis man ved, man får den opmærksomhed, man gerne vil have, siger hun. Og det kan også give bagslag for museerne selv at være for åbenmundede. - Ved at give aktørerne opmærksomhed risikerer museerne både at give dem det, de kom efter, og at gøre opmærksom på de huller, der måske har været i deres sikkerhed, siger Terne Thorsen.",Man behøver ikke længere ødelægge et maleri for at få hele verdens opmærksomhed,Veronika Skov Snedker,2023-05-19 14:17:00+00:00,https://www.dr.dk/nyheder/kultur/man-behoever-ikke-laengere-oedelaegge-et-maleri-faa-hele-verdens-opmaerksomhed,Underholdning,1146,day,40.08733599379863,0,1,0,51.46153846153846
"Smukfest er ikke kun lig med musik, lunkne dåseøl og fest i Bøgeskoven. For mange er det også en tid fyldt med kys, crush og knald – og måske et møde med en potentiel kæreste. Et godt sted at gøre dette er på festivalens campingområde med det passende navn KærligHeden. Det ved 20-årige Sofie Plougmann og 21-årige Lucas Nielsen alt om. De mødte nemlig hinanden for præcis tre år siden på KærligHeden. - KærligHeden betyder 100 procent noget helt særligt for os, for det har jo skabt vores forhold, siger parret, der i dag bor sammen i Aarhus. I år er de tilbage på campingområdet – nu i fælles telt – og skal fejre årsdag fredag aften. Se stemningsbilleder fra campingpladsen her: Vi har taget en rundtur på det legendariske campingområde for at høre festivalgæsterne, hvor hed KærligHeden egentlig er i år. Da Sofie Plougmann ankom til Smukfest i 2019, var hun single. Det holdt dog kun i få dage – for så mødte hun Lucas Nielsen på Smukfests campingområde KærligHeden, hvor de begge havde lejr. - Vi kyssede på Smukfest, og så skrev Lucas til mig efter lidt tid, da vi var kommet hjem. I aften (fredag) skal vi så fejre treårsdag, siger Sofie. - Jeg tror, det var mig, der scorede hende. Jeg faldt for hendes personlighed, hun var meget åben og glad hele tiden, siger Lucas. Sofie supplerer: - Jeg faldt for en frisk fyr, vi hyggede os helt vildt og dansede rundt. Nu er vi tilbage på festivalen som kærester, og det er skidehyggeligt. Vi elsker det! 21-årige Magnus Franzen fra Aarhus er single og hygger sig på Smukfest. - Jeg tænker, jeg når at være sammen med en tre-fire stykker, mens jeg er her. Den er ikke lukket med alle endnu, men der er én, jeg har været sammen med, og så er der to i støbeskeen. Den ene er mest sikker, for vi kyssede i går, og det var lige før, vi var sammen. - Men vi havde kun sovet tre timer på tre dage, så vi besluttede os for at gå i seng hver for sig. Så det er planen at mødes i dag. 21-årige Abdi Turyare fra København er single, men er parat til at finde kærligheden – og gerne på festivalen: - Jeg er her for at hygge med mine veninder og se noget andet. Alle har sagt, at Smukfest er så smuk, og det synes jeg er rigtigt, jeg var målløs, da jeg ankom. Jeg har været single hele livet, fordi jeg bare har nydt at have det godt med mine venner, men nu er jeg blevet ældre og tænker, at jeg er klar til at finde kærligheden. - Jeg er ligeglad med hendes udseende, det handler om personlighed og et godt hjerte, og jeg har faktisk mødt én her på KærligHeden, som jeg synes, er rigtig sød. Men jeg har ikke turdet sige det til hende endnu. 21-årige Benedicte Houmøller fra Hadsund er single, mens vennen, 23-årige Mark Larsen, har en kæreste, som desværre ikke kunne komme med på festival. Men der er god stemning alligevel. - Jeg hygger mig med mine venner og føler ikke behovet for at score, så det er ikke et problem. Forholdet er relativt nyt, så jeg er nyforelsket, siger han. Veninden Benedicte er ""mega"" single. - Jeg er her mest for mine pigers skyld, men man kan da ikke undgå at blive gode venner med nogle drenge, og så er nogle af dem lidt søde - især én. Vi har slået vores camps sammen herude, og dér har jeg lært ham at kende. - Vi er kun venner, men han er sød, jeg er sød, og et lille kys kunne da være hyggeligt. Men jeg ved jo ikke, hvad han tænker, og han ved ikke, at jeg synes, det kunne være hyggeligt. 22-årige Lea Hestelund fra København er også på Smukfest. - Jeg er single, men leder lige nu ikke efter noget. Jeg har det godt med at være mig og mine venner-agtigt. Jeg tror, man kan slappe mere af, når man ikke tænker på, at man skal være pæn overfor nogen og bare danse, som man har lyst til. - Det synes jeg er meget dejligt og mere afslappet end at tænke på, at man skal se godt ud eller gøre et godt indtryk på en anden. Hvis jeg alligevel møder en sød fyr, så tager vi det med. 19-årige Jacob Pausgaard (til venstre) og vennen Noah Ludvigsen på 19 er singler, og de spilder ikke tiden. - Jeg har mødt nogle rigtig søde piger her på campen, og det er gået ret godt, kan man sige. Der er sket lidt hist og her, og det er sådan, det skal være. Jeg er single, frisk og ung. Der er aldrig lukket her, vi er jo først lige begyndt, siger Jacob. Noah er enig: - Vi arbejder på Smuk i år og står i baren, og der møder man en masse smukke piger. Nu er jeg kommet lidt sent her på festivalen, men jeg er startet godt ud. Der er blevet hygget lidt, og jeg har fundet ud af, at der ikke er så meget plads i teltet. 19-årige Xavier Pedersen fra Horsens har mødt en sød pige på festivalen. Han kendte hende på forhånd hjemmefra, men det er først på Smukfest, at de har fundet sammen. - Jeg kom om mandagen, og det skete mandag aften på KærligHeden. Der opstod bare et moment på et tidspunkt. Vi har set hinanden flere gange, og vi skal højst sandsynligt ses, når vi kommer hjem. Jeg synes, det er hyggeligt at have en at bruge tid sammen med på festivalen. Nicoline Frederiksen fra Frederikshavn fylder 22 i dag, men det skal ikke fejres med et kys fra en sød fyr på Smukfest: - Jeg har ingen kæreste og søger ikke noget her på Smukfest, det skal jeg ikke bede om. Jeg lever livet som en fri fugl, og det kan jeg rigtig godt lide. Så længe jeg føler, det er en begrænsning, er det ikke noget for mig. Jeg skal have plads til at gøre de ting, jeg gerne vil. - Jeg har da mødt nogle på festivalen, og de var da meget søde, men nej, det er ikke lige i år. Så skal de i hvert fald være meget heldige. 20-årige Mads Iversen fra Skanderborg og 20-årige Ane Olesen fra Hadsten mødte hinanden på Tinder og har været kærester i halvandet år. - Det er dejligt at være her med en kæreste. Man har altid den bedste at være sammen med, siger Mads. - Alle her er kærlige, venlige og opfører sig smukt, som man vil sige. Men det er bare rigtig rart at have nogen, man ved, man har hele tiden. Man føler sig ikke lige så alene, som hvis man tog afsted med bare venner, tror jeg, siger Ane.","Sofie og Lucas blev kærester på Smukfest: 'Jeg tror, det var mig, der scorede hende'",Rikke Bjerge,2022-08-06 20:44:00+00:00,https://www.dr.dk/nyheder/kultur/sofie-og-lucas-blev-kaerester-paa-smukfest-jeg-tror-det-var-mig-der-scorede-hende,Underholdning,1147,evening,28.074994248907295,0,1,0,35.0
"Da Michael Bjerring for fem år siden drømte om at være drag, stod han alene med spørgsmålene: Hvordan kommer man i gang, hvordan lægger man makeuppen, og hvordan skal ens drag-persona være? Sådan noget skal børn og unge ikke sidde alene med, og derfor startede den læreruddannede Michael Bjerring for et år siden Danmarks første dragskole. - Den oplevelse, jeg havde med at sidde alene med det, gjorde, at jeg tænkte, at der må være et behov for, at man kan være sammen i et fællesskab og lære det, siger Michael Bjerring. Det blev begyndelsen på Dragskolen i København – et fritidstilbud til alle mellem 12 og 30 år uanset køn, baggrund og seksualitet. Skolen er altså ikke forbeholdt homoseksuelle mænd, hvilket mange ellers ofte tror, fortæller Michael Bjerring, der selv er kendt under dragnavnet Mizz Privileze. - Der kan være en fordom om, at dem, der går til drag, netop kun er sådan nogle som mig – en queer mand. Men drag er en kunstform, som alle kan deltage i uanset baggrund, understreger han. På holdet går der da også piger og nonbinære personer. Onsdag aften skal de 12 børn og voksne fra Dragskolens elevhold så optræde med et fællesshow under Copenhagen Pride for første gang. Dermed markerer skolen sit etårsjubilæum med fest, musik og farver, men for Michael Bjerring handler det ikke kun om at få eleverne til at ”shine på en scene” sådan en dag som i dag – det handler også om at få dem til at skinne i deres hverdag. - Det er noget af det, der er vigtig for os på skolen – at man også bliver mere selvsikker som sig selv, siger han. Det kan Arthur Kristensen tale med om. Han er 12 år og har gået til drag, siden Dragskolen blev etableret efter Copenhagen Pride sidste sommer. - For et år siden gik jeg udenfor paraden og tænkte: Jeg vil gerne være med i paraden. Nu skal jeg være med til at optræde – det betyder rigtig meget for mig, siger Arthur. Faktisk er Arthur så efterspurgt, at han også skal optræde fredag aften til det store Drag Night-show, hvor han skal på scenen sammen med Diana Diamond. Før Arthur begyndte at gå til drag, turde han ikke sige til nogen, at han synes, det er fedt at tage makeup på og klæde sig ud i pigetøj, men sådan er det ikke mere. Nu har han et fællesskab med andre drenge, piger og voksne, der har det på samme måde. - Så var det ikke længere noget, jeg skulle holde hemmeligt, fortæller han. Nu har han flere forskellige parykker, kjoler, sko og outfits hængende i skabet. - Det har betydet rigtigt meget for mig at gå på Dragskolen – inden jeg startede kunne jeg ikke sige til folk, at jeg elskede at gå i pigetøj. Nu er det jo en del af mig, tilføjer han. Kombinationen af børn og drag er dog ikke altid velset. Dragskolen er nemlig opstået i en tid, hvor modstanden mod dragshows er blusset op. I år har en række delstater i USA for eksempel luftet nye lovforslag, der har til formål at forbyde eller begrænse dragshows i offentligheden – netop med henblik på at beskytte børn. Og i vores naboland mod øst har højrefløjspartiet Sverigedemokraterne blæst til kamp mod dragqueens, mens det også herhjemme skabte politisk debat, da et biblioteksarrangement på Frederiksberg inviterede til drag i børnehøjde i marts. - Med et arrangement som dette risikerer man desværre også at seksualisere børnene i en grad, som er dybt upassende, udtalte Dansk Folkepartis børneordfører Mette Thiesen dengang til ugeavisen FrederiksbergLiv. Spørger man Arthur, er der dog ingen tvivl om, at børn sagtens kan gå til drag. - Drag er også for børn. Der er jo noget, som ikke er for børn, men det viser man ikke for børnene. Jeg er jo et barn, og jeg synes, det er det bedste i hele verden. Historiker Peter Edelberg fra Københavns Universitet har blandt andet forsket i LGBT-historie, og han kæder modstanden mod drag sammen med en ulmende frygt for, om børn, der ser dragshows, bliver transkønnet. - Der er ikke nogen som helst nødvendig sammenhæng mellem de to – det er en ubegrundet frygt, siger han. Alligevel bruges dragshows politisk i mange lande, fortæller han. Også i Vesten. I USA har flere konservative for eksempel samlet sig om at blæse til kamp mod drag queens og transkønnethed, siger Peter Edelberg. Historikeren vil i samme forbindelse opfordre skeptiske danskere til at huske én ting, når det kommer til dragshows og børn: - Vi har en lang tradition i Danmark for heteroseksuel drag. Vi har set Dirch Passer som Charles tante, Martin Brygmann som Medina og Ulf Pilgaard, som vi alle kender som dronningen – og der er aldrig nogen, der har tænkt: ""Gud, det er jo farligt for børnene at se"". - Men når homoseksuelle mænd, går i drag, så starter forargelsen, så starter bekymringen og så starter de politiske projekter, siger Peter Edelberg. Michael Bjerring mærker da også indimellem, at mange ikke ved, hvad drag er, og at der derfor opstår skepsis, der kan resultere i negative kommentarer. Modstanden handler ofte om, at børn ikke skal se dragshows med seksualiseret indhold – hvad siger du til det? - Når vi arbejder med drag som kunstform på vores skole, er det hverken seksuelt eller kun for voksne. Det handler om at få lov til at udtrykke sig gennem eksempelvis udklædning – noget, som rigtig mange børn altid har gjort. Det skal der være plads til. - Man burde i stedet være bekymret over, at alt for mange unge ikke får lov til at være sig selv, siger Michael Bjerring. Der bliver for eksempel aldrig mimet til sange, der har seksuelle undertoner i Dragskolen. Arthurs mor, Camilla Kristensen, var alligevel en smule nervøs første gang, hun kørte sin søn til dragundervisning. - Jeg var ikke helt overbevist, da vi tog derind – jeg tænkte: Nu må vi se. Men der gik ikke mere end ti minutter, så sad jeg sådan lidt som usynlig mor, og jeg kunne mærke, at det var det helt rigtige. I dag er hun bare glad for, at hendes 12-årige søn har fundet en fritidsinteresse, der gør ham lykkelig. - Det har gjort en kæmpe forskel for hans selvværd og hans identitet, at han er i et miljø sammen med andre, der er ligesom ham. Han bare kan være, som han er, siger hun. Og netop det at kunne spejle sig i andre, der minder om én selv, giver noget helt særlig på Dragskolen, fortæller Michael Bjerring. - Det er en stor pædagogisk opgave for os, og den tager vi også seriøst. Vi ser også magien i, at de unge kan se op til de ældre, mens de ældste ser nogle unge, der kan få lov til at være sig selv meget tidligere – det er faktisk meget helende.","Michael har stiftet Danmarks første dragskole for børn og voksne: 'Drag er en kunstform, alle kan deltage i'",Marie Ravn Nielsen,2023-08-16 13:31:00+00:00,https://www.dr.dk/nyheder/kultur/michael-har-stiftet-danmarks-foerste-dragskole-boern-og-voksne-drag-er-en-kunstform,Underholdning,1151,day,39.92210560310028,1,1,0,51.333333333333336
"- Det føltes som en form for overgreb. Der er ikke så meget andet at sige til den sag, end at det er hærværk. Sådan beskriver museumsdirektør på Museum Jorn i Silkeborg, Julie Rokkjær Birch, den episode, der udspillede sig på museet i april sidste år. Her begik kunstneren Ibi-Pippi Orup Hedegaard hærværk mod det berømte Asger Jorn-maleri 'Den foruroligende ælling' ved at skrive på det med sprittusch og overhælde det med kontaktlim. - Det er klart, at når der sker sådan noget her, så øger det bekymringen her i huset, og det øger beredskabet, og sådan skal det være. Det er jo ikke noget, som vi kunne forudsige ville ske, siger Julie Rokkjær Birch. Det er langt fra kun på Museum Jorn, at bekymringen er steget. I en ny rundspørge blandt landets kunstmuseer foretaget af DR svarer 15 ud af 24 kunstmuseer, at de er mere bekymrede for hærværk på deres museum i dag, end de var for fem år siden. DR Nyheder har i marts og april sendt en rundspørge til de 34 statslige og statsanerkendte kunstmuseer i Danmark. 24 af dem har deltaget, lige omkring 70 procent. 15 ud af 24 kunstmuseer svarer, at de er mere bekymrede for hærværk på deres museum i dag, end de var for fem år siden. 11 museer meddeler, at de har indført nye sikkerhedsforanstaltninger på deres museum inden for de seneste fem år, og derudover er et museum i gang med at hæve sikkerheden nu. Seks museer har ikke ønsket at svare på dét spørgsmål. For 8 ud af de 12 museer, der har indført nye sikkerhedsforanstaltninger de seneste fem år, spiller frygten for hærværk en rolle i, at de har hævet sikkerheden. Episoden i Silkeborg er da også blot ét af flere eksempler på hærværk mod kunst de seneste år. I efteråret 2022 skræmte klimaaktivister kunstverdenen ved blandt andet at smide tomatsuppe på et van Gogh-maleri i London, lime sig fast til et Picasso-værk i Melbourne og hælde olie på et Klimt-værk i Wien. Ibi-Pippi-sagen og eksemplerne fra udlandet har fået Museum Jorn til at øge deres sikkerhed. Derfor hænger både 'Den foruroligende ælling' og flere andre af museets værker nu bag glas. - Det at sætte glas foran et værk gør lidt ondt, for det er jo vigtigt at kunne komme helt tæt på og næsten med sit blik mærke hvert enkelt penselstrøg, siger museumsdirektør Julie Rokkjær Birch. I DR's undersøgelse svarer 11 ud af 24 kunstmuseer også, at de har indført nye sikkerhedsforanstaltninger de seneste fem år. Derudover arbejder endnu et museum på at hæve sikkerheden lige nu. I DR's rundspørge til de statslige og statsanerkendte kunstmuseer i Danmark har 12 ud af 24 museer svaret følgende: Fire af museerne har ansat flere vagter. Seks af museerne har indført øget kameraovervågning. Syv af museerne har indført særlig beskyttelse af udvalgte værker (glas,indhegning,afstandssensorer). Seks af museerne har indført forbud mod større tasker. Et af museerne har indført sikkerhedstjek ved indgangen. Selvom Randers Kunstmuseum ikke har oplevet hærværk ligesom Museum Jorn, er bekymringen også vokset her. Museet har derfor opgraderet sin sikkerhed det seneste år. For eksempel er der kommet flere kameraer op i samtlige udstillingsrum, og værkerne er også objektsikret, fortæller museumsdirektør Lise Jeppesen. Det betyder, at en alarm går i gang, hvis man rører ved et maleri. - Min erfaring er bare, at en god ide planter sig bare meget hurtigere med internettet. Det er ikke, fordi jeg tror, vi bliver udsat for den store, planlagte klimakampagne, men jeg kan ikke lade være med at tænke på ideen, der lige kan opstå på et øjeblik, siger hun. For ti år siden var Lise Jeppesen ellers mest bange for tyveri, men de seneste års hærværk i ind- og udland har sat sig i hende. Ikke mindst efter episoden på Museum Jorn. - I dag er jeg mere bange for hærværk – altså, den her lidt hensynsløse gåen hen og tage en sprittusch og tegne på billede eller sætte en limklat på. For det sker jo inden for et meget kortere tidsinterval, siger museumsdirektøren. Alligevel vil Lise Jeppesen gerne undgå at sætte glas på museets kunstværker. Hun er heller ikke glad for hegn, der tvinger en afstand ind mellem kunsten og gæsterne. - Jeg har det simpelthen så dårligt, når der kommer glas foran oliemalerier, for jeg synes, at det på en eller anden måde bliver reduceret til sådan en plakat-oplevelse, når man står og kigger, siger Lise Jeppesen. Hun tilføjer dog, at dén holdning nok ville ændre sig, hvis et af værkerne på Randers Kunstmuseum blev ramt af hærværk. På Københavns Universitet sidder Terne Thorsen og er ved at færdiggøre sin ph.d. om netop kunst- og billedødelæggelse – eller ikonoklasme, som det hedder. Hun forstår godt, at en række danske kunstmuseer har svaret, at de har hævet sikkerheden efter opmærksomheden på bølgen af klimaprotester på internationale museer. - Det har fyldt meget i mediebilledet, og det tror jeg, at undersøgelsen afspejler, siger Terne Thorsen. Til gengæld vurderer hun, at sikkerhedstruslen mod danske museer ""ikke nødvendigvis er så høj, som bekymringen afspejler"". - I forhold til hærværket mod Asger Jorn-maleriet kan man sige, at domsafsigelsen afspejlede, hvor sjældent det alligevel sker i Danmark. Der var ikke nogen retspraksis på området, hvilket giver en indikation af, at det trods alt sker ret sjældent, siger Terne Thorsen. Ibi-Pippi blev idømt halvandet års fængsel og et erstatningskrav på 1,9 millioner for at have tegnet og hældt lim på det kendte Asger Jorn-maleri. Mens museerne herhjemme ansætter flere vagter, installerer flere kameraer og sætter værker bag glas, er der andre - og mere omfattende - traditioner for sikkerhed på museer i udlandet. Det har Julie Rokkjær Birch, museumsdirektør på Museum Jorn, oplevet under sine besøg på flere kunstmuseer i Paris. Her skulle hun både igennem en metaldetektor og have gennemtjekket sin taske for at kunne komme ind og købe billet – og den oplevelse satte sig i kroppen, fortæller hun. - Det er en syret oplevelse. Man får lige pillet den der store forventningsglæde fra hinanden, som så skal bygges op på ny. Også Lise Jeppesen fra Randers Kunstmuseum har oplevet den massive sikkerhed på udenlandske museer. - Jeg har været på museer, hvor man skal igennem metaldetektorer, og jeg har set kunsttransporter, hvor der var maskinpistol med. Så man kan se, at i udlandet er der skruet enormt meget op for mange af de her faciliteter, siger hun. Begge museumsdirektører er dog enige om, at de ikke ønsker samme massive sikkerhedsforanstaltninger herhjemme. - Der synes jeg, at vi i Danmark har en rigtig fin tradition for at gøre brug af andre redskaber og i det hele taget dyrke nærheden til kunsten og tilliden til vores gæster, siger Julie Rokkjær Birch, museumsdirektør på Museum Jorn. Men er den nære oplevelse af kunsten så vigtigere end høj sikkerhed? - Man kan ikke sige, at oplevelsen og nærheden til kunsten er vigtigere end sikkerhed. For selvfølgelig er der ikke noget, der er vigtigere end sikkerhed. Min pointe er, at de to ting kan sagtens spille rigtig godt sammen, og det har de gjort i mange år. Og vi dyrker fortsat det højest mulige sikkerhedsniveau overhovedet, siger Julie Rokkjær Birch.",Bekymrede danske museer sætter kunst bag glas og hyrer flere vagter,Marie Ravn Nielsen,2023-05-19 07:03:00+00:00,https://www.dr.dk/nyheder/kultur/bekymrede-danske-museer-saetter-kunst-bag-glas-og-hyrer-flere-vagter,Underholdning,1194,morning,41.01805904522613,1,1,0,20.090909090909093
"Hundredtusindvis af danske boligejere har netop fået en vigtig besked fra skattevæsnet. I beskeden står der, at du nu kan se nogle af de oplysninger, som din nye ejendomsvurdering vil blive baseret på. Beskeden, som kaldes en deklaration, sendes som udgangspunkt med digital post, og den kommer, inden at du modtager din nye ejendomsvurdering. Har du netop modtaget besked om din nye ejendomsvurdering? Skriv til vurdering@dr.dk Ejendomsvurderingen er essentiel, når det skal regnes ud, hvad du som boligejer skal betale i skat. Er oplysningerne forkerte, bliver vurderingen også forkert, og du kan som boligejer ende med at betale enten for meget eller for lidt i skat. Hvis du er i tvivl, om du har modtaget beskeden, så gå ind på din digitale postkasse og tjek allerede nu. Du har nemlig kun fire uger til at reagere på beskeden, som er sendt af Vurderingsstyrelsen og hedder: 'Nyt om den offentlige ejendomsvurdering'. Du kan også logge ind på vurderingsportalen.dk og se, om du er én af dem, der har fået adgang. Det gamle ejendomsvurderingssystem har været fyldt med fejl, og derfor har det siden 2013 været sat ud af drift. Imens har udviklingen af et nyt system givet hovedpine de sidste mange år. Systemet er gang på gang blevet ramt af forsinkelser og højere omkostninger. I alt skal millioner af danske boligejere have besked om de nye ejendomsvurderinger i år. Vurderingsstyrelsen har denne gang sendt cirka 320.000 af beskederne ud. Skattevæsnet havde oprindeligt en målsætning om at sende cirka 80.000 flere af beskederne ud i denne runde, men der har været forsinkelser. Ifølge underdirektør Anders Juul Nielsen, så har Vurderingsstyrelsen nu valgt at stoppe udsendelserne, fordi sommerferien nærmer sig, og fordi kommunerne også skal kunne følge med, lyder forklaringen. Fordi der kan være flere ejere af én bolig, så har omkring 470.000 boligejere denne gang fået beskeden, skriver Vurderingsstyrelsen. Deklarationen er din ret som boligejer til at blive hørt om nogle af de oplysninger, skattevæsnet bruger, inden man senere sætter kroner og øre på vurderingen. Det er altså ikke din endelige ejendomsvurdering, der nu er landet, men i stedet en oversigt over nogle af de oplysninger, som skattevæsnet har tænkt sig at bruge til at vurdere din bolig med. Hvis der er fejl eller mangler i oplysningerne, som styrelsen sender til dig, så kan du råbe op om det ved at sende en såkaldt indsigelse gennem vurderingsportalen.dk. DR har eksempelvis tidligere afsløret, at der er massive fejl i Bygnings- og Boligregistret (BBR), men at kommunernes sagsbehandling risikerer at blive stopklods, når det gælder rettelser om kvadratmeter, tag og toiletforhold. Tjek det her. Se også, om du indtil nu har fået en skatterabat, da det kan være en ledetråd om, at der er noget særligt med din bolig eller grund, du skal være opmærksom på. Det kan du gøre her. DR Nyheder har også fortalt om boligejere, som har fået alt for høje vurderinger i det nye system, fordi skattevæsnet sletter oplysninger om juridiske dokumenter ved overgangen til det nye ejendomsvurderingssystem. Det kan eksempelvis være oplysninger, som begrænser, om din grund må deles op og dermed sælges som flere grunde. Tjek det her. Din nye vurdering baseres på 15 tidligere salg af boliger i dit nabolag. Tjek, om alle salg kan sammenlignes med din bolig. Du kan se en oversigt over Vurderingsstyrelsens referenceejendomme og slå dine egne op her. Du kan også se et kort over nye vurderinger i dit nabolag her. I guiden her kan du læse mere om, hvad du selv kan gøre. Når de fire uger er gået, har du ikke længere ret til at komme med dine indsigelser. Nu bliver det langt sværere at komme igennem med de ting, der kan være forkerte i ejendomsvurderingen. Det oplevede en række boligejere sidste år på den hårde måde. De kunne ikke komme ind og rette oplysninger via det link, de havde modtaget i de fire uger, og Vurderingsstyrelsen mente efterfølgende, at de i stedet måtte klage. Men problemet ved at klage er, at der skal meget mere til, end når du gør brug af din ret til at blive hørt i de fire uger. Du skal også betale 1.100 kroner i gebyr, som du dog får igen, hvis du vinder klagen. I de fire uger skal du kunne bevise, at Vurderingsstyrelsen tager mindst fem procent fejl i den nye vurdering, som er på vej. Det skal du kunne, også selvom styrelsen først sætter kroner og øre på vurderingen, når de fire uger er gået. Hvis du omvendt venter, til du har modtaget den endelige ejendomsvurdering, så kan du nu se, hvad ejendomsvurderingen ender på. Men her skal du så kunne bevise, at styrelsen tager mindst 20 procent fejl. Hvis en vurdering lander på én million kroner, så er det altså i første omgang mindst 50.000 kroner, du skal over for at kunne komme igennem med dine indvendinger. Venter du med at reagere, til de fire uger er gået, så skal du i stedet kunne finde fejl for mindst 200.000 kroner. Vurderingsstyrelsen har, efter de fire uger er udløbet, i alt seks uger til at sende dig din nye ejendomsvurdering. Fra 1. januar 2024 skal skattevæsnet begynde at kræve nye boligskatter ind. Men de vurderinger, som skattevæsnet håber at kunne sende ud frem mod sommerferien, er såkaldte 2020-vurderinger. Det er i stedet den vurdering, der afgør, hvad du skal betale i boligskat i 2021, 2022 og 2023. Forklaringen er, at de ejendomsvurderinger, som Vurderingsstyrelsen nu lægger an til at sende ud, egentligt skulle have været sendt ud langt før. Men skattevæsnet nåede ikke at blive færdige med vurderingerne i tide. Derfor får du som boligejer denne gang en ejendomsvurdering, som er baseret på oplysninger frem til 2020. De ting, som du vil have ændret, skal med andre ord allerede have været til stede ved indgangen til 2020. Ejendomsvurderinger udsendes normalt hvert andet år, og som boligejer betaler man skat af dem i to år, inden der igen laves en ny vurdering. Men for at gøre det endnu mere forvirrende har Folketinget besluttet, at din 2020-vurdering på grund af yderligere forsinkelse i systemet skal gælde i tre år i stedet for to år som planlagt. Derfor kan du som boligejer risikere, at der dumper en ekstraregning for de tidligere år ind af brevsprækken, når du har fået din nye 2020-ejendomsvurdering. Vær opmærksom på, at hvis du har købt bolig i årene 2021-2023, så hæfter du for den tidligere ejers skattebetaling, fordi skattevæsnet har besluttet, at det er for besværligt at opkræve skatter hos tidligere ejere af boliger. Læs mere her. Først til september vil alle landets boligejere så få en ny vurdering mere ind ad den digitale brevsprække, som afgør, hvad boligejerne skal betale i skat i 2024. Den hedder en ""foreløbig 2022-vurdering"". Men her kan boligejerne hverken klage over eller få ændret vurderingen, selvom den skulle vise sig at være helt forkert. Den foreløbige vurdering er nemlig den eneste mulighed, hvis skattemyndighederne vil nå at vurdere alle private ejendomme, inden det nye boligskattesystem træder i kraft 1. januar næste år. I 2025 er det planen, at man vil få sin endelige 2022-vurdering, og først herefter kan man forsøge at få rettet fejl og mangler i den. Se DR Nyheders erhvervskorrespondent, Jakob Ussing, forklare om den foreløbige 2022-vurdering:",Nu tikker uret for næsten en halv million boligejere: Er du én af dem?,Alexander Hecklen,2023-06-17 12:41:00+00:00,https://www.dr.dk/nyheder/penge/nu-tikker-uret-naesten-en-halv-million-boligejere-er-du-en-af-dem,Business,1205,day,36.29782750039235,1,0,0,21.285714285714285
"Rammsteins lyriske- og visuelle univers har altid været gennemsyret af en leg med menneskelige perversiteter i alle afskygninger. En leg, som heavybandets millioner af fans har været med på. Men den seneste tid har en række kvinder stillet sig frem og beskyldt forsanger i Rammstein, Till Lindemann, for backstage at orkestrere en leg, som kvinderne absolut ikke har været med på. Historien begyndte at rulle, da irske Shelby Lynn lagde en række anklager på sin Instagram-profil efter at have deltaget i et Rammstein-show i Vilnius i Litauen 22. maj. Ifølge hende var hun sammen med en række andre kvinder blevet ""rekrutteret"" til en backstagefest med Rammstein, hvor hun får puttet stoffer i sin drink. Herefter blev hun ifølge hende ført til et rum, hvor Till Lindemann ventede på hende. Ifølge Shelby Lynn havde Till Lindemann en klar forventning om, at de skulle have sex, men hun afviste ham. Hun forklarer yderligere, hvordan hun dagen efter vågner op på et hotelværelse. Omtåget og fyldt med blå mærker. I hendes opslag anklager hun dog ikke Till Lindemann for at have forgrebet sig på hende seksuelt. Shelby Lynn fortæller selv, at hun har anmeldt episoden til det litauiske politi, men der ikke blevet skrevet en rapport på det. Politiet tager, efter sagen er begyndt at rulle, fat i Shelby Lynn og afhører hende. Rammstein og Till Lindemann afviser alle anklagerne fra Shelby Lynn. Lynns fortælling åbnede døren for en lang række andre anklager mod Till Lindemann, der beskyldes for systematisk at udvælge piger, som han vil have backstage efter Rammstein-koncerterne. Den tyske influencer Kayla Shyx fortalte tidligere på ugen en lignende og meget detaljeret historie. Og hendes historie har fået debatten om Rammsteins mulige MeToo-sag til at stå i lys lue i Tyskland, fortæller Tysklandskorrespondent for DR Nyheder Michael Reiter. - Kayla Shyx forklarer, hvordan hun og en veninde, der lige var blevet 18 år, for et år siden er til koncert og bliver tilbudt at tage med til en stor backstagefest, hvor man kan møde Rammstein, af en ”casting director”, Alena Makeeva, der nu beskrives som en af de bærende kræfter i den her mulige systematiske grooming af unge kvinder. Da de to kvinder når hen til der, hvor Rammstein-efterfesten finder sted, får de i stedet at vide, at de skal aflevere deres telefoner og fortsætte til et andet og mindre rum, siger Kayla Shyx i videoen. - De kommer hen i et rum, hvor der kun står to sorte lædersofaer. Her ser de, at der sidder flere andre unge kvinder, der ifølge Kayla Shyx virker påvirket af enten alkohol eller stoffer, fortæller Michael Reiter, der har fulgt Rammsteins udvikling til tysk nationalklenodie gennem mange år. Også disse anklager afvises af Rammstein og Till Lindemann. Sidste uge stod en række anonyme kvinder også frem i de tyske medier Süddeutsche Zeitung og NDR og fortalte, hvordan Till Lindemann havde sex med dem. En, mens hun var bevidstløs - en anden mener ikke, at hun kunne sige nej, fordi der var tale om Till Lindemann. De tyske medier har også talt med en række andre kvinder, der beskriver en systematiseret rekrutteringsproces blandt kvindelige Rammstein-fans med det formål at have sex med dem. Rammstein og Till Lindemann afviste alle anklager rettet mod dem i en pressemeddelelse fra den 4. juni. Her lød det: - Vi fordømmer enhver form for overgreb og beder jer om følgende: Lad være med at komme med offentlige fordømmelser af enhver art mod dem, der har rejst disse anklager. De har ret til at komme med deres version af sagen. Men vi i bandet har også retten til ikke at blive dømt på forhånd. I forgårs tog Till Lindemann så til et langt hårdere genmæle, da han valgte at hyre det kendte advokatfirma Schertz Bergmann til at repræsentere sig i sagerne mod ham. - Det er Tysklands mest kendte medieadvokater, og de er kendt for at være ret rabiate. - Så det er det helt hårde skyts, Till Lindemann kører i stilling, når de kommunikerer ud, at han har tænkt sig at sagsøge alle, der kommer med uretmæssige beskyldninger eller mistænkeliggørelse, forklarer Michael Reiter. I en pressemeddelelse fra advokatfirmaet Schertz Bergmann understreges det nu, at man ikke vil tøve med at trække personer i retten, der fremsætter anklager, som Till Lindemann og advokatfirmaet altså mener er uberettigede. - Det er gentagne gange blevet hævdet, at kvinder er blevet bedøvet med knockout-dråber eller alkohol ved Rammstein-koncerter for at gøre det muligt for vores klient at udføre seksuelle handlinger på dem. Uden undtagelse er disse påstande usande. Vi vil straks tage retslige skridt mod enkeltpersoner for enhver påstand af denne art, lyder det i en pressemeddelelse. I pressemeddelelsen retter man også skytset mod de medier, der omtaler sagen. - Ikke alene undlod de (medierne, red.) at undersøge og indsamle tilstrækkelige beviser, men de overtrådte også kravet om at rapportere på en afbalanceret og objektiv måde. I næsten alle tilfælde var der en vedvarende fordom mod vores klient, lyder det fra advokatfirmaet, der ligeledes anklager medierne for ikke at have indhentet en kommentar fra Till Lindemann. - I det omfang principperne for rapportering af mistænkelig aktivitet er blevet overtrådt, vil vi straks tage retslige skridt på vegne af vores klient, lyder det også fra advokatfirmaet. Man har altså i den grad smidt fløjlshandskerne, og det undrer Michael Reiter. - Det står jo i skærende kontrast til den udmelding, der tidligere kom fra bandet i en pressemeddelelse. - Det er stemmer, der er ude at sige, at det her er beviset på, at hvis du er stjerne, og hvis du har mange penge til at fyre af på advokater, så kan du tryne kritiske stemmer, og du kan tryne unge kvinder, der fortæller om sexkrænkelser, siger korrespondenten. Lige præcis de tyske medier har ført an i angrebene på Till Lindemann, forklarer Michael Reiter. - Folkestemningen er dybt splittet. Der er gået værdikrig i den. Rammstein har altid været dybt kontroversielle, og de store tyske medier har altid syntes, at bandet flirtede med fascistisk æstetik og havde nogle grænseoverskridende tekster. - Og alt det indestængte had bryder ud i lys lue nu. Og mange – ikke kun medierne – synes, at Till Lindemann er et skoleeksempel på toksisk maskulinitet, siger Michael Reiter. I den anden del af skyttegravskrigen står de trofaste Rammstein-fans og den tyske højrefløj. - Den politiske højrefløj siger, at det her er et koordineret angreb på Rammstein og Till Lindemann og et forsøg på ""cancel culture"". At de går efter denne her mand, fordi han repræsenterer en gammeldags mandetype. Og det er fuldstændigt selvsagt, at debatten raser. Anklagerne om grooming og overgreb er nemlig en plet på en af Tysklands kulturelle kronjuveler. - De er et af Tysklands allerstørste kulturprodukter. De er nærmest lige så kendte som Volkswagen. I forbindelse med anklagerne mod Till Lindemann har det forlag, der har udgivet Till Lindemanns digtsamlinger, Kiepenheuer & Witsch, valgt at stoppe samarbejdet med ham. Samtidig har de tyske myndigheder valgt at sige, at en række kommende Rammstein koncerter skal foregå uden det såkaldte ""row zero"", der er en slags VIP-område lige foran scenen. En scene, hvor mange af kvinderne angiveligt er blevet hentet fra. I Munchen har der også været demonstrationer forud for en Rammstein-koncert. Rammstein har netop besøgt Danmark, da de gav dobbeltkoncert i Odense. Bandet forsætter også deres Europaturne.",I årevis har Rammstein sunget om de mørke dele af seksualiteten: Nu anklages forsanger for at udleve nogle af dem bag scenen,Jakob Slyngborg Trolle,2023-06-10 11:14:00+00:00,https://www.dr.dk/nyheder/kultur/i-aarevis-har-rammstein-sunget-om-de-moerke-dele-af-seksualiteten-nu-anklages,Underholdning,1217,day,44.93930785123967,1,0,0,40.18181818181819
"Støjplagede boligejere skal se ekstra godt efter, når de får en besked fra skattevæsnet om deres nye ejendomsvurdering. Det mener boligejeren Coco Hallas fra Gentofte, som bor klos op ad en motorvej, og som i månedsvis har kæmpet med skattemyndighederne om, hvad der er den reelle værdi af hendes bolig. Ejendomme, der ligger tæt på en motorvej eller motortrafikvej, risikerer nemlig at få en alt for høj ejendomsvurdering, mener Coco Hallas. En kritik, der bakkes op af landets ejendomsmæglere. Hermed kan det ende med, at støjplagede boligejere kommer til at betale for meget i boligskat. Kender du noget til sagen? Alle tip behandles seriøst og fortroligt. Skriv til vurdering@dr.dk Du kan også oprette en anonym mailadresse på Protonmail og skrive krypteret til vurdering@proton.me Siden hun sidste år fik en ny ejendomsvurdering, har Coco Hallas kæmpet for at få sat vurderingen ned. For ejendommen, som boligejeren fra Gentofte igennem fire år har forsøgt at sælge, ligger kun få meter fra både Helsingør-motorvejen og Lyngbyvejen, hvor tusindvis af biler hver eneste dag kører forbi. - Vi har gjort alt for ikke at blive irriteret over vejen. Når nogen har spurgt, om vi er irriterede over vejen, så har vi sagt nej, fordi vi har en billig ejendomsskat, siger Coco Hallas. Men da den nye vurdering i april sidste år tikker ind i hendes e-Boks, lød hendes nye ejendomsvurdering på næsten 11 millioner kroner. Den vurdering kan boligejeren på ingen måde genkende. - Jeg var målløs, for jeg kunne ikke forstå, at man kan skyde så meget galt. Vi havde haft huset til salg til 8,8 millioner kroner i den periode, og det kunne det ikke sælges til, siger hun. Der er en grund til, at Coco Hallas har fået en vurdering, som er markant højere, end hvad hun kan få for huset. Det handler nemlig om noget så centralt som, hvad skattevæsnet lægger vægt på, når det vurderer din bolig. Både hvad der giver boligejerne en højere vurdering - men også hvad der trækker ned. Måden, skattevæsnet beregner din vurdering, er ved at se på 15 ejendomme i nærheden af din egen, som er solgt inden for de seneste seks år. På baggrund af de 15 ejendomme udregnes en kvadratmeterpris for området og hermed din ejendom. Der kan dog være ting, der adskiller lige netop din ejendom fra dine naboers. Det kan være du har flere badeværelser, eller at du bor lige ned til en sø. Det vil give dig en højere vurdering, da det gør din bolig mere værd. Men så er der også ting, der trækker ned. Og i Coco Hallas' tilfælde er det, at motorvejen skaber lidt af et støjinferno. Problemet er dog ifølge Preben Merrild Angelo, der er administrerende direktør for Realmæglerne, at skattevæsnet rammer helt ved siden af, når det vurderer, hvilken betydning motorvejen har for en salgspris af Gentofte-boligen. DR Nyheder har fået indsigt i flere af principperne for de nye vurderinger, og her fremgår det, at man maksimalt kan få 12 procent i nedslag på grund af en motorvej i forhold til de 15 ejendomme, som områdets kvadratmeterpris er udregnet efter. Vurderingsprincippet er baseret på samtlige handlede parcelhuse i landet de seneste seks år op til vurderingen, oplyser skattevæsnet. Men måden, støjejendomme bliver kompenseret på, får ejendomsmæglerchef Preben Merrild Angelo til at ryste på hovedet. En beliggenhed klos op ad motorvejen nord for København sender nemlig prisen langt mere ned end 12 procent, vurderer han. - Hvor får de deres tal fra, og hvordan laver de beregningerne? Det burde være en ommer, siger Preben Merrild Angelo. Se mere om, hvad der har betydning for din ejendomsvurdering, i denne story: Coco Hallas ville ikke acceptere vurderingen på knap 11 millioner kroner, og derfor begyndte hun et større arbejde på at få lavet vurderingen om. I januar i år får hun lov til at klage over vurderingen, og så kommer der skred i sagen. To uger efter, at hun har sendt klagen afsted, lander nemlig et brev fra skattemyndighederne. Med et pennestrøg tilbyder de hende at sænke ejendomsværdien fra 10.932.000 til 8.586.000 kroner. Coco Hallas har tre uger til at beslutte, om hun vil tage rabatten eller klage sagen videre i systemet. Fordi hun forsøger at sælge huset, vælger hun at gå med på styrelsens tilbud, selvom hun stadig mener, at vurderingen er for høj. - Styrelsen giver os ret i, at det skal sættes ned til 8,5 millioner kroner, og den nedsættelse tager vi, siger hun. I dag er boligen i Gentofte langt om længe solgt. Og prisen ender hverken på 10,9 millioner kroner eller 8,5 millioner kroner. Hammerslaget ender med at være endnu lavere, da køberen får Gentofte-ejendommen for knap 7,1 millioner kroner. Det er altså næsten fire millioner kroner mindre, end det skattevæsnet vurderede, at hendes bolig var værd, da det første gang sendte hende en ejendomsvurdering. Oplevelser som dem, Coco Hallas har været igennem, skaber bekymring for de boligejere, der frem mod 2024 skal vurderes i det nye system. Det fortæller Preben Merrild Angelo, der er administrerende direktør for Realmæglerne. - Det er vigtigt for et samfund, at man har klarhed over sin skat. I det nye system er der ikke klarhed, siger han. Ole Hækkerup, der er administrerende direktør for Dansk Ejendomsmæglerforening, er bekymret for boligmarkedet generelt, når han ser på alle problemerne med de nye vurderinger. - Jeg ser en masse kunder, som bliver i tvivl om, hvad de nye ejendomsvurderinger kommer til at betyde for dem og for deres privatøkonomi. - Der er mange af dem, som henvender sig til vores medlemmer for at finde ud af, hvad det kommer til at koste at sidde i et hus, siger han. Skatteminister Jeppe Bruus (S) mener overordnet set, at det nye vurderingssystem er en klar forbedring - blandt andet fordi det bygger på mange flere data end tidligere. Og hvis boligjejerne mener, at den er helt skæv, så kan de både gøre indsigelse eller klage. Jeppe Bruus, kan du forstå, at en boligejer, der får en ejendomsvurdering på næsten 11 millioner og ender med kun at kunne sælge sit hus for lige godt syv millioner, synes, at det her er meget problematisk? - Jeg kan godt forstå, at hvis man som boligejer får en vurdering, som man mener er helt skæv, at man så tænker - er det helt rigtigt, det der foregår her. - Derfor synes jeg, det er godt, at man så dels går ind og deklarerer, om oplysningerne er rigtige, og hvis man er uenig i vurderingen, så tager fat i Vurderingsstyrelsen eller i sidste ende klager over det. Hvor tilfreds er du som minister med, at der er et konkret tilfælde, hvor vurderingen rammer næsten fire millioner skævt i forhold til handelsprisen? - Vi får et system, der er meget mere præcist end det gamle, men vi får nok ikke et system, der rammer salgsprisen 100 procent, siger Jeppe Bruus, der ikke vil forholde sig konkret til sagen om Coco Hallas' bolig. Hvor meget mere retvisende bliver de nye vurderinger? - Jeg kan ikke sætte procenter på, men vi får et bedre system, som bliver mere retvisende. Kan du garantere, at de nye vurderinger bliver mere retvisende end de gamle? - Jeg vil ikke give nogen garantier. Men med mit kendskab til det nye system og til det gamle, så får vi et system, der bliver mere retvisende, siger skatteministeren. Mød Coco Hallas i 21 Søndag her til aften på DR1 klokken 21.",Fik ejendomsvurdering på 11 millioner: Støjplaget boligejer kunne kun få syv millioner for ejendommen,Nis Kielgast,2023-08-13 17:00:00+00:00,https://www.dr.dk/nyheder/penge/fik-ejendomsvurdering-paa-11-millioner-stoejplaget-boligejer-kunne-kun-faa-syv,Business,1236,evening,37.16658472056379,1,0,0,56.857142857142854
"Jamila og Esmer Gvozden stod i enhver forælders mareridt. De mistede deres tre måneder for tidligt fødte datter, efter de var blevet overført til et tysk hospital for at føde. Men mareridtet stoppede ikke her. Uden et dansk CPR-nummer på deres datter, måtte de midt i sorgen kæmpe en kamp for at få hende med hjem til Danmark. - Vi har fået udskudt vores sorgproces. Vi har ikke kunnet få lov til at sørge, fordi der har været så mange ting, vi skulle have styr på, fortæller Jamila Gvozden. I en af de sidste dage af juli blev Jamila Gvozden som den første og eneste syddanske kvinde i ekstremt tidlig fødsel sendt til Flensborg på grund af pladsmangel i Danmark. Hun havde blandt andet svært ved at kommunikere med det tyske personale, der var ingen hjælp fra de danske myndigheder, og hendes mand kunne ikke få lov at være på sygehuset. Derfor var han der ikke under hverken fødslen, eller da barnet døde få dage senere. Derefter ventede store udfordringer med at få deres afdøde datter med hjem til Danmark. Region Syddanmark har derfor meddelt, at aftalen nu bliver skrottet. - Den aftale bliver sat i bero, det er den sådan set allerede blevet. Nu skal vi finde ud af, om der er behov for en ny aftale. Og så skal vi have en dialog på tværs af alle regionerne om, hvordan vi løser den kapacitetsudfordring, vi står i lige i øjeblikket, fortæller koncerndirektør i Region Syddanmark Kurt Espersen. Da Jamila Gvozden, som bor i Taulov ved Fredericia, gik i fødsel tre måneder for tidligt, var pladserne på Odense Universitetshospitals neonatal afdeling fyldt op. Det samme gjaldt pladserne på landets øvrige neonatalafdelinger. Det var forudsigelsen af situationer som denne, der tidligere på sommeren fik Region Syddanmark til at indgå aftale med det tyske sygehus. Ægteparret Jamila og Esmer Gvozden har hængt en række billeder op i deres hjem fra det døgn de havde med deres for tidligt fødte datter på 890 gram, inden hun døde i Jamilas arme. Prognoser viste nemlig et stigende fødselstal, og man ville derfor oftere kunne risikere, at der ikke var kapacitet nok på de danske afdelinger, der tager sig af ekstremt tidlige fødsler. Jamila Gvozden kendte ikke til regionens aftale, og hun havde allerede, da hun ankom med ambulancen til Flensborg, fornemmelsen af, at der ikke var styr på situationen. Og det blev blot starten på et utrygt forløb for familien. Det viste sig nemlig hurtigt, at samarbejdet med det tyske hospital bød på flere udfordringer. Da Jamila fødte deres lille datter, Kenya, ved kejsersnit, fulgte en del komplikationer for hende, men det var svært at forklare, når man ikke talte tysk, og kommunikationen på engelsk også var mangelfuld. - Det tog lang tid at forklare, hvordan min kone havde det, og hvor hun havde ondt. Det gik aldrig rigtig klart igennem, lige meget hvor meget tid vi brugte på at tale med sygeplejerskerne og forsøgte at forklare det, fortæller Esmer Gvozden. Parret har ikke en finger at sætte på sundhedspersonalet eller den behandling, de har fået. Men fortvivlelsen og vreden over at aftalen ikke var tænkt til ende fra regionens side, er tydelig at spore hos dem. Jamila Gvozden var indlagt alene i Flensborg, mens hendes mand, Esmer, pendlede mellem hjemmet i Taulov og sygehuset i Tyskland. Da Kenya blev født, var landets corona-retningslinjer nemlig sådan, at Esmer ikke kunne indlægges sammen med hende. Mens Esmer kørte frem og tilbage mellem Danmark og Tyskland og forsøgte at skabe en hverdag for parrets 3-årige søn, lå Jamila helt alene i et fremmed land og fødte parrets datter. - Det var enormt utrygt ikke at kunne tale sit eget sprog og ikke at kunne forstå, hvad læger og sygeplejersker talte om, når de var omkring mig, medmindre de talte til mig. Bare det at være alene og ikke have sin mand hos sig har været et svigt, siger Jamila Gvozden. Mens Esmer lå og sov hjemme i Danmark, blev Kenyas tilstand forværret. Han blev derfor ringet op af sygehuset og fik at vide, at han skulle sætte kurs mod Flensborg. Men på to døgn havde han fået meget få timers søvn og var ikke i stand til at køre til Tyskland. Både en læge og Jamila forsøgte at ringe til Esmer, der ikke husker, hvad han sagde. Da han vågnede dagen efter til en masse beskeder, gik det op for ham, hvad der var sket. Han er vred over, at man ikke har sørget for, at han kunne være indlagt sammen med Jamila, og at han ikke kunne være der, hverken da hans datter blev født, eller da hun døde. Men her slutter parrets historie ikke. I forbindelse med datterens død var der en masse praktiske ting, som aftalen mellem de to sygehuse ikke havde taget højde for. Parret fik ikke ro til at sørge over tabet af deres datter. I stedet havnede de i et bureaukratisk kaos med uforståelige tyske dokumenter, der skulle udfyldes, at få opklaret om hun var dansk eller tysk statsborger, og samtidig skulle de selv finde en løsning på, hvordan datteren blev fragtet hjem til Danmark, så de kunne begrave hende. Opgaver, der ikke gjorde det muligt at bearbejde sorgen. - Der er ikke plads til at være på randen af tårer, når du skal finde ud af, hvordan du får din datter hjem. Jeg lavede ikke andet end at ringe rundt. Den dag Kenya døde, er den værste dag i mit liv, men ugerne efter var også et helvede, forklarer Esmer Gvozden. Jamila måtte fire dage senere tage hjem til Danmark uden sin datter, der fortsat skulle blive i Tyskland, indtil de fandt ud af, om de overhovedet kunne få hende hjem og i så fald hvordan. - Det er forfærdeligt at vide, at hun ligger i et andet land uden at kunne komme hjem til os, og at der skal gå så lang tid og være så mange praktiske ting, der skal ordnes, før hun kan komme hjem, så vi kan få en afslutning og sige farvel. Hun er i ingenmandsland, hun svæver et sted, og vi kan ikke fange hende, fortæller Jamila Gvozden. Allerede før aftalen blev taget i brug, udviste foreningen Forældre og Fødsel bekymring for, om aftalen var god nok. En bekymring, der nu er blevet bekræftet, fortæller talsperson Mie Ryborg-Larsen. - Jeg håbede, det var en aftale, der blev lavet for en sikkerhed skyld og aldrig skulle tages i brug. Da jeg hørte, den var kommet i brug, blev jeg rigtig ked af det, for jeg kan kun forestille mig, hvor utrygt det har været for familien, siger hun. Parret håber, at ingen andre ender i samme situation som dem. Jamila Gvozden håber, at regionen sørger for, at lignende ikke sker for andre. Koncerndirektør i Region Syddanmark Kurt Espersen erkender, at aftalen har været alt for dårlig, og at man ikke har tænkt alle scenarier igennem. - Aftalen er lavet i den bedste mening for at sørge for, at alle patienter fik den rette behandling. Men den har været lavet for hurtigt og uden at gå i dybden med alle de scenarier, man kan risikere at komme ud for. Det er bare ikke godt nok, og det beklager vi på det dybeste, specielt overfor familien, men også overfor alle andre, siger Kurt Espersen. Regionen vil nu øge kapaciteten på Odense Universitetshospital, der lige nu har to pladser, der skal øges til tre, men det er kun en kortsigtet løsning, siger koncerndirektøren for Region Syddanmark. - På den lange bane skal vi have uddannet flere sygeplejersker, der er specialiserede indenfor det her område, forklarer Kurt Espersen.",Region skrotter ny aftale: Jamila kunne ikke få sit døde barn hjem fra tysk hospital,Mette Marie Twisttmann Wraa Tiegel,2021-08-28 04:40:00+00:00,https://www.dr.dk/nyheder/regionale/fyn/region-skrotter-ny-aftale-jamila-kunne-ikke-faa-sit-doede-barn-hjem-fra-tysk,Samfund,1270,morning,39.077625866649385,0,1,0,28.333333333333336
"- Har jeg god sædkvalitet? Det bør du spørge dig selv om, hvis du er ung mand i Danmark, mener overlæge Niels Jørgensen fra Rigshospitalets Afdeling for Vækst og Reproduktion. Selvom du ikke har problemer med at 'levere', følger kvaliteten nemlig langt fra altid med. Kun en fjerdedel af unge mænd herhjemme har optimal sædkvalitet, og i den vestlige verden har mere end hver syvende så dårlig sædkvalitet, at de skal have hjælp til at få et barn, forklarer Niels Jørgensen. Det er så mange, at verdenssundhedsorganisationen, WHO, kalder det 'et globalt folkesundhedsspørgsmål'. Faktisk er mænd på nogle måder det svage køn, når det kommer til fertilitet, siger professor og forsker i fertilitet Tina Kold Jensen fra Miljømedicinsk afdeling på Syddansk Universitet. - Vi ser, at drengebørns reproduktion bliver påvirket mere af visse stoffer end pigers. Men før du får koldsved over, hvad du mon som mand har gjort, så forklarer Tina Kold Jensen, at den her påvirkning allerede sker, mens drengebørnene ligger i deres mors mave. En sædmængde på 2 milliliter eller mere. 40 millioner sædceller for hver milliliter sæd. 50 procent af sædcellerne bevæger sig og er levende. 12 procent af sædcellerne har et normalt udseende. Kilde: Niels Jørgensen, overlæge, Rigshospitalets Afdeling for Vækst og Reproduktion Og Niels Jørgensen slår også fast, at dårlig fertilitet i langt de fleste tilfælde slet ikke er din skyld. - Miljømæssige faktorer påvirker udviklingen af dine testikler i fosterstadiet i langt højere grad her end senere, når testiklerne er færdigudviklede, siger han. Mænd er simpelthen født med et vist potentiale, som de ikke kan gøre super meget for at forbedre. Og dét kan ofte være en lettelse for mænd med dårlig sædkvalitet at få at vide, påpeger Niels Jørgensen. Det betyder dog ikke, at overlægen synes, at mænd fuldstændig skal ignorere betydningen af deres egne handlinger. Der er visse ting, det er smarte at gøre - og ikke gøre. Det vender vi tilbage til. Et par af de typiske årsager til dårlig sædkvalitet er kendte: Årebrok i pungen, blokering af sædlederen, strålebehandling og meget usund livsstil. Derudover ved forskerne ikke så meget om, hvorfor det står så skidt til. De har dog et bud på, hvor det giver mening at kigge hen. - Når ændringer sker så hurtigt over et par generationer, så skyldes det miljøfaktorer, ikke genetik, siger Niels Jørgensen. Og det er gået hurtigt. På under 40 år har den gennemsnitlige mand fået halvt så mange sædceller. Det har den amerikanske professor og fertilitetsforsker Shanna Swan været med til at slå fast med sin forskning, som i 2017 skabte overskrifter om 'spermageddon' - altså en dystopisk forestilling om, at det står så dårligt til med mænds fertilitet, at vi er på vej mod udryddelse af menneskeheden. Hvis udviklingen fortsætter, kan mænds sædtal ramme nul i år 2045, siger Shanna Swan. Men et egentligt 'spermageddon' er ikke en realitet, vurderer Niels Jørgensen. Det ser i hvert fald ud til, at den bratte nedgang i sædtallet her i Danmark er standset - for nu. De sidste år er det altså ikke blevet værre - men desværre er det heller ikke blevet bedre, siger han. - Man kan krydse fingre for, at vi har nået bunden. Alle undersøgelse viser nemlig, at danske mænd har den dårligste sædkvalitet i Europa, så vi skal helst ikke længere ned. Og i sin nye bog, Count Down, slår fertilitetsforsker Shanna Swan fast, at selvom vi langt fra ved alt om, hvordan det hele hænger sammen, så ved vi nok til at handle på det. Handlingen, siger hun - og det er rigtig mange forskere enige i - kan ikke kun være individuel. - Det er et samfundsmæssigt problem, siger Shanna Swan. Hun mener især det er vigtigt, at vi har love og regulativer, der sikrer, at vi slipper for hormonforstyrrende stoffer - især i fødevareemballage. Det er netop disse stoffer, der ser ud til at have stor indflydelse på, hvordan drengebørns fertilitet udvikler sig, mens de er i deres moders mave, forklarer Tina Kold Jensen. Men der er også handlinger, som vi hver især har kontrol over, der kan have betydning. For det første, siger forskerne nærmest enstemmigt, er rygning no go. Det er veldokumenteret, at rygning påvirker kvindens mulighed for at blive gravid. Men læger advarer også om, at mænd der ryger, har mindre sandsynlighed for at gøre deres kærester gravide. Samtidig peger nye forskningsresultater på, at rygning endda påvirker mandens eventuelle sønners evne til at få børn. Det forklarer Sandra Søgaard Tøttenborg, der er leder for den reproduktionsepidemiologiske forskningsgruppe ved Arbejds- og Miljømedicinsk Afdeling på Bispebjerg Hospital og tilknyttet forskningsfællesskabet ReproUnion. - Vores resultater indikerer, at sønner til rygende fædre og ikke-rygende mødre har 10 procent lavere sædkoncentration og 11 procent lavere totalt sædtal end sønner af ikke-rygende forældre. 10 procent lyder måske ikke af så meget, men hvis man også af andre årsager har dårlig sædkvalitet, så kan 10 procent godt vise sig at være afgørende, fortæller Sandra Søgaard Tøttenborg. For det andet kan sund livsstil i øvrigt have betydning. Det tager 64 dage for mandekroppen at omdanne en kimcelle til færdig, svømmende sædcelle. Og på fertilitetsklinikken på Regionshospitalet i Skive er professor Peter Humaidan ved at undersøge, hvor stor indflydelse sund kost, mindre druk og mere motion i en tre måneder lang periode har på kvaliteten af den færdige sædcelle. Hvis du har et lavt antal sædceller, er der ikke så meget at gøre ved det, forklarer Peter Humaidan. - Men mænd med DNA-skader i deres sædceller ser ud til at have gavn af en livsstilsændring. Især dem med den sværeste grad af skader får forbedret sædkvalitet. Og det, siger Peter Humaidan, vil alt andet lige gøre det lettere for mændene at gøre en kvinde gravid. - Hvad end det foregår i soveværelset eller i en petriskål på fertilitetsklinikken. Også overlæge på Rigshospitalet, Niels Jørgensen, er enig i, at en helt almindelig sund livsstil er en god idé. - Selvom sædkvaliteten bliver grundlagt, mens man endnu selv er et foster - og man dermed ikke kan gøre så meget for at gøre den bedre - så kan man godt gøre den værre, siger han. - For eksempel med rygning, stor overvægt eller meget usund livsstil. Det er også en dårlig ide at sidde med computeren i skødet dag ud og dag ind, da varmen påvirker testiklerne. Både den amerikanske professor Shanna Swan og overlæge Niels Jørgensen mener, det kan være en god idé at få testet sin sædkvalitet tidligt for på den måde at forberede sig. - Så er man fri for at 'spilde tiden', når man en dag beslutter sig for at prøve at få børn, siger Niels Jørgensen. For at komme i fertilitetsbehandling skal man nemlig have prøvet at blive gravide i mindst et år - medmindre man ved, at der er grund til bekymring. - De fleste forventer nok at få svaret: Din kvalitet er fin nok. Men du skal også være klar til at få svaret: Det er ikke ok, siger han. Og netop derfor mener både professor Tina Kold Jensen og forskningsgruppeleder Sandra Søgaard Tøttenborg, at man måske bør vente, til man gerne vil have børn med at få undersøgt sagen. - Det kan påvirke dit liv ganske meget, hvis du får viden om din sædkvalitet. Og man kan jo ikke nødvendigvis gøre noget ved det. Så du kan enten få det optur eller nedtur, siger Sanda Søgaard Tøttenborg. Hvis du har besluttet, at du gerne vil kende din sædkvalitet, går du til din egen læge. Hvis det viser sig, at der er problemer med din sædkvalitet, vil du blive tilbudt yderligere undersøgelser på et hospital. Den tur måtte Kevin Ahrens igennem, da han og hans kones forsøg på at blive gravide gennem længere tid var forgæves. Du kan læse hans historie her.",Overlæge opfordrer unge mænd til at overveje: 'Har jeg god sædkvalitet?',Sara Pagh Kofoed,2021-04-03 09:30:00+00:00,https://www.dr.dk/nyheder/indland/overlaege-opfordrer-unge-maend-til-overveje-har-jeg-god-saedkvalitet,Samfund,1295,day,40.884458398744115,0,1,0,41.86363636363637
"- Der er ikke noget i vejen for, at I kan køre hjem, så du kan få lidt søvn. Der er ikke fare på færde. Tina Hansen husker sygeplejerskens ord tydeligt. De står på Nykøbing Falster Sygehus' akutafdeling, og i en af sygesengene ligger Tinas samlever gennem næsten 26 år. Den 66-årige Viggo Holm Petersen. Viggo har haft kræft gennem en længere periode, og den 28. februar 2015 er han blevet indlagt på sygehuset med høje infektionstal og mistanke om væske på lungerne. Personalet har givet ham antibiotika for at slå infektionstallet ned. Det ser stille og roligt ud til, at det virker – men de vil gerne beholde ham natten over for at være på den sikre side. Så Tina Hansen og hendes datter Daniella kysser Viggo Holm Petersen godnat. Klokken er lidt over otte om aftenen, da de forlader sygehuset med planen om, at de skal ind og se til Viggo igen næste morgen. Daniella ringer på vejen hjem i vintermørket til sin veninde og overleverer lettet nyheden om, at Viggo er i bedring. Men så begynder Tinas telefon pludselig at kime. Det er kun en halv time siden, at de forlod akutafdelingen. En sygeplejerske fra Nykøbing Falster Sygehus er i den anden ende af røret. Viggo Holm Petersen er død, siger hun. Se 21 Søndags indslag om ""Sygeplejersken"" på DRTV her. - Det kom som et chok, siger 55-årige Tina Hansen. Hun havde aldrig troet, at den aften i februar 2015 skulle være den sidste gang, hun så Viggo Holm Petersen i live. Minderne står stadig meget klart for hende på den indre skærm. Og som noget nyt kan hun nu også genopleve sin egen tragedie på tv-skærmen. Den udspiller sig nemlig i Netflix-serien 'Sygeplejersken', der havde premiere i sidste uge. Serien handler om kriminalsagen fra 2015, hvor sygeplejersken Christina Aistrup Hansen blev idømt 12 års fængsel for drabsforsøg på fire patienter på Nykøbing Falster Sygehus. Hun er dømt for at have til hensigt at dræbe patienterne ved at give dem store doser af morfin. En af de afdøde patienter i sagen er Viggo Holm Petersen – Tina Hansens kæreste. Sygeplejersken Christina Aistrup Hansen blev i 2017 først idømt fængsel på livstid i byretten for tre drab og ét drabsforsøg på sin arbejdsplads Nykøbing Falster Sygehus. I Østre Landsret blev hun frikendt for drab, men i stedet idømt 12 års fængsel for fire drabsforsøg. Hun afsoner stadig sin straf. Undersøgelser af patienterne, der døde, viste, at de havde fået store mængder medicin. I Østre Landsret blev der dog sået tvivl om sammenhængen mellem indsprøjtningerne og dødsfaldene, da det ikke kunne bevises med sikkerhed, at doserne var dødelige. Gerningspersonen var ansat på Nykøbing Falster Sygehus fra 2009 og frem til 2015, hvor hun blev anholdt efter en nattevagt, hvor to patienter døde, og en tredje havde været tæt på at dø. Christina Aistrup Hansen nægtede sig igennem hele retssagen skyldig. Tina Hansen og Viggo Holm Petersen mødte hinanden, da Tina var knap 20 år gammel. Viggo var buschauffør, og Tina kørte en del med bussen. Det var kærlighed ved første billet. - Det var hans charme, hans grin, hans øjne. Han var bare rar at snakke med. Et dejligt menneske, siger Tina Hansen. Der gik ikke længe, før de to flyttede sammen. Og med fulgte også Tinas etårige datter Daniella. - Han var kærlig og opmærksom og tog vel imod Daniella, selvom det ikke var hans biologiske datter. Daniella opfattede ham som sin far, da hun voksede op. Tina Hansen og Viggo Holm Petersen levede side om side i 26 år. Lige indtil den dag døden pludselig skilte dem ad. Egentlig er døden ikke fremmed for Tina Hansen. Som ansat i plejesektoren har hun set mange ældre forlade livet. Men da hun søndag den 1. marts 2015 stod og kiggede på afdøde Viggo Holm Petersen i kapellet på Nykøbing Falster Sygehus, var døden pludselig anderledes svær at forstå og acceptere. - Det kan ikke være rigtigt, at han er væk. Hvorfor er han væk? spurgte hun sig selv. Det spørgsmål hjemsøger hende stadig i dag. I sin lejlighed i Maribo på Lolland sætter Tina Hansen sig til rette i stuens lyserøde sofa. Hun har besluttet sig for, at hun gerne vil se Netflix-serien 'Sygeplejersken'. - Det bliver virkelig underligt. Jeg er spændt på, om de afspejler mig som den rigtige person. Og lige sådan med Viggo. Jeg håber på, at dét, jeg har oplevet og kan huske, er med, siger hun og tænder tv'et. Det dunkle sygehusunivers åbner sig foran hende ledsaget af dyster underlægningsmusik. Skuespiller Josephine Park spankulerer ned af sygehusgangene i rollen som den nu dømte Christina Aistrup Hansen. - Det er lidt overvældende. Det er jo ligesom at se hende igen, siger Tina Hansen. Det lange sorte hår. Det mørke blik i øjnene. Tina genkender udseendet, fra da hun for første gang så Christina Aistrup Hansen. Det var i juni 2016, da sagen om de mystiske dødsfald blandt patienterne på sygehuset kom for byretten i Nykøbing Falster. - Det var væmmeligt. Der kom den tanke op i mig igen: Hvordan kan et menneske finde på at gøre sådan noget? Hun rammer jo også alle de pårørende, der kan være ødelagt resten af deres liv på grund af det, siger Tina Hansen. Scenen, hvor Tina Hansen og datteren Daniella siger godnat til Viggo i sygesengen, toner nu frem på tv-skærmen. Men så begynder Tina Hansen at rynke brynene. - Det er da godt nok mærkeligt. Der kan jeg ikke kende mig selv, siger hun med et skævt smil på læben. Det spejl, som Netflix holder op foran hende, reflekterer ikke virkeligheden. For Tina synes ikke, skuespilleren ligner hende. Klokkeslættet på det ur, der hænger inde på sygestuen, er i øvrigt heller ikke korrekt. Og scenen er i det hele taget ret kort, synes hun, i forhold til hvordan hun selv husker forløbet op til, at hun og Daniella forlod hospitalet den aften i februar 2015. I den nye Netflix-serie følger man den nyuddannede sygeplejerske Pernille Kurzmann, der får mistanke om, at hendes kollega giver patienterne dødelige doser af morfin og Stesolid – med vilje. Skuespiller Fanny Louise Bernth spiller hovedrollen som Pernille Kurzmann, mens Josephine Park kan ses i rollen som sygeplejersken Christina Aistrup Hansen, der ender med at blive dømt for drabsforsøg på fire patienter. Serien er instrueret af Kasper Barfoed, som også er instruktøren bag hitserierne 'Kastanjemanden' og 'Dicte' Netflix-serien læner sig op ad Kristian Corfixens bog 'Sygeplejersken - En af danmarkshistoriens mest spektakulære drabssager' fra 2019 Tina Hansen havde håbet på mere. En mere virkelighedstro version. Allerhelst en dokumentar. - Det er okay, at den er lavet på Netflix som en serie. Men jeg ville helst have, at det var en dokumentarserie, så man kom ind over hele virkeligheden. Helt rundt om, hvad der foregik. Helt ind i midten, siger hun. Seriens instruktør Kasper Barfoed mener selv, at serien er tro mod grundlæggende fakta i sagen. Men han medgiver, at der er nogle kronologier i historien, som er ændret en smule. Selvom Tina Hansen kan udpege flere steder i Netflix' serie, hvor virkeligheden ifølge hende bliver forvrænget eller forsimplet, så håber hun alligevel, at serien kan være med til at øge opmærksomheden om den kriminalsag, som hendes kæreste endte som offer i. - Jeg håber på, at folk får øjnene op for sagen og måske også stiller spørgsmål – og ikke bare tænker på det som fiktion. For det er jo en virkelig hændelse, og det burde ikke kunne ske, siger Tina Hansen. - Folk skal have fokus på, at det kan ske igen. Det kan ske igen i morgen, om en måned, om nogle år. Det kan ske når som helst igen. Tina Hansen griber ud efter fjernbetjeningen og slukker tv'et. Det dunkle sygehusunivers forsvinder. Fra tv-skærmen i hvert fald. - Det spøger stadig i mit hoved: Hvad skete der? Der er flere spørgsmål, end der er svar, siger hun.",For dig er det en Netflix-krimi – for Tina Hansen er det et gensyn med en tragedie fra hendes virkelige liv,Veronika Skov Snedker,2023-05-07 12:00:00+00:00,https://www.dr.dk/nyheder/kultur/dig-er-det-en-netflix-krimi-tina-hansen-er-det-et-gensyn-med-en-tragedie-fra-hendes,Underholdning,1318,day,34.066222869426525,0,1,0,35.285714285714285
"Forsvarsministeriet blev allerede inden det kontroversielle våbenindkøb hos israelske Elbit advaret om, at indkøbet gik alt for stærkt. Det viser en mail stilet til en topchef i Forsvarsministeriet fra det konkurrerende sydkoreanske våbenfirma Hanwha: - Min kontakt skyldes en bekymring over, at anskaffelsen sker så hurtigt, at man ikke får vendt alle sten (..), skriver Hanwhas danske repræsentant i mailen. Her advarer han direkte om, at politikerne risikerer at handle så hurtigt, at man ikke får valgt den bedste løsning. Det sker tre dage før, at Folketinget godkender beslutningen om våbenindkøbet hos Elbit til en pris på 1,7 milliarder kroner. Alligevel reagerer Forsvarsministeriet ikke på advarslen. I samme periode prøver repræsentanter for Hanwha mindste tre gange at sætte et møde op, så Danmark kan få et officielt tilbud fra den koranske våbenproducent - uden held. Det fremgår af de redegørelser, som Forsvarsministeriet samt Forsvarsministeriets Materiel- og Indkøbsstyrelse (FMI) har lavet over indkøb af artillerisystemer hos israelske Elbit Systems. Og de oplysninger får partier fra begge sider af Folketinget til at komme med en hård kritik af Forsvarsministeriet. Danmarksdemokraternes gruppeformand, Peter Skaarup, siger: - For mig er det grotesk, at man flere dage før denne frist siger, at der er en forhastet procedure og et problem med farten. Det får vi jo ikke at vide i Folketinget. - Det betyder, at man giver midler på baggrund af noget, der ikke er rigtigt. Det er virkelig kritisabelt. Lisbeth Bech Nielsen fra SF mener, at de nye oplysninger er meget problematiske for Forsvarsministeriet. - Der er nogen, der har truffet den beslutning at ignorere denne her henvendelse. Det er meget alvorligt, siger hun. Den 26. januar i år bliver der i Folketingets Finansudvalg godkendt en beslutning om at købe våben ind for 1,7 milliarder kroner hos den israelske våbenproducent Elbit. Det sker kort efter, at Danmark har doneret det eksisterende artilleri til Ukraine. Og i denne uge præsenterede forsvarsminister Jakob Ellemann-Jensen (V) en lang redegørelse om sagen, der viser, at han har givet urigtige oplysninger til Folketinget flere gange i forløbet, der ledte op til, at Elbit Systems vandt aftalen om et nyt artillerisystem til Danmark. Blandt andet fik ordførerne at vide, at der var blevet indhentet tilbud på nye artillerisystemer fra både den israelske våbenproducent Elbit, samt det franske Nexter og det koreanske Hanwha. I virkeligheden havde kun Elbit fået lov at komme med et officielt tilbud. Det er netop det forløb, som Hanwhas danske repræsentant, Mogens R. Mogensen, forsøger at gøre opmærksom på i mailen til Forsvarsministeriet den 23. januar. Og det undrer Peter Skaarup, at ingen reagerer på den mail. - Man får en utrolig dårlig smag i munden, når man bagefter finder ud af, at nogen advarer mod en forhastet procedure. Det beviser hvor meget rod, og måske bevidst rod, der er blevet lavet fra ministeriet og ministerens side. Det er jo ministeren, der har ansvaret, siger Peter Skaarup. Også Nye Borgerliges forsvarsordfører Kim Edberg Andersen retter en skarp kritik af Forsvarsministeriet. Han forstår ikke, hvorfor ingen reagerede på advarslen. - Jeg forstår simpelthen ikke, der ikke er nogen, der har sagt, at hvis en leverandør siger, at det her er galt, så burde vi nok lige sørge for at gøre tingene rigtigt, siger han. Forud for mailen den 23. januar er gået mere end to uger, hvor virksomheden Military Equipment Denmark, der repræsenterer Hanwha i Danmark, gentagne gange har forsøgt at komme i kontakt med Forsvarsministeriets Materiel- og Indkøbsstyrelse. Et forløb, som salchef i Military Equipment Denmark, Mogens R. Mogensen, aldrig har oplevet før. - Nej. Jeg vil sige, normalt når projekter kører, er der lange dialoger, hvor man modtager og aflever oplysninger, så alle er informeret, siger Mogens R. Mogensen til DR Nyheder. - Den 6. januar tager FMI kontakt til Hanwhas danske repræsentant Military Equipment Denmark for at høre om leveringstider og priser. - Den 8. januar svarer Military Equipment Denmark med de generelle leveringstider og priser. Ifølge Military Equipment Denmark giver de her konservative estimater, og de beder FMI rette direkte henvendelse til Hanwha for et tilbud. - Ifølge Hanwhas repræsentant forsøger han flere gange at komme i kontakt med FMI for at sætte et møde op med Hanwha uden held. - Den 20. januar sender Military Equipment Denmark en mail om et officielt møde med Hanwha. - Den 23. januar sender Military Equipment Denmark en mail til Forsvarsministeriet, hvor der udtrykkes bekymring for processen. - Den 24. januar sender den koreanske forsvarsattache i Berlin en mail til FMI og beder om et møde med dem og Hanwha om et tilbud på artilleri. - Den 26. januar indgår partierne en aftale om at takke ja til det israelske våbenproducent Elbit Systems tilbud. Den 4. januar beder Forsvarsministeriet sin styrelse, FMI, om at række ud til relevante internationale samarbejdspartnere for at få tilbud på nye artillerisystemer. FMI skriver selv i redegørelsen, at de rakte ud til firmaet Military Equipment Denmark, der repræsenterer Hanwha i Danmark, for at få ""opdaterede oplysninger om leveringstider og priser."" Ifølge Mogens R. Mogensen var der tale om et kort telefonopkald, hvor han insisterede på, at FMI var nødt til at tage direkte kontakt til Hanwha for at få et officielt tilbud. - Jeg kunne alene komme med en meget foreløbig vurdering på pris og leveringstid, siger Mogens R. Mogensen. Frem til at beslutningen om våbenindkøb bliver truffet den 25. januar, forsøger Mogens R. Mogensen flere gange at komme i kontakt med FMI. Den 20. januar sender Mogens R. Mogensen en officiel mail til FMI, hvor han foreslår et møde med Hanwha. DR er i besiddelse af mailen. Denne mail bliver ifølge ham ikke besvaret. Da Military Equipment Denmark ikke har fået svar fra FMI på deres henvendelser beslutter de sig for at skrive direkte til direktøren for Sikkerhedspolitik & Operationer i Forsvarsministeriet. - Jeg er bekymret for, at der bliver truffet et valg på et ufuldstændigt grundlag, fordi Hanwha ikke har fået lov at komme med et officielt tilbud, siger Mogens R. Mogensen. I mailen skriver han, at han er bekymret for, at ikke alle sten bliver vendt i sagen. Men mailen får han aldrig svar på. Det undrer ham. Og han bliver endnu mere forundret, da det et par dage senere bliver meldt ud, at Elbit Systems har vundet udbuddet, uden at Hanwha reelt har fået lov at afgive et tilbud. Det er ikke første gang, at Military Quipment Denmark er med i en proces om våbenindkøb. Alligevel fortæller de, at de aldrig har oplevet noget lignende. - Vi sidder måbende tilbage. Jeg må indrømme, jeg bliver lidt vred. Vi føler, vi er blevet holdt for nar og brugt til at legitimere, at man har indhentet flere tilbud, selvom man ikke har, siger Mogens R. Mogensen. Men er du og Hanwha ikke bare ærgerlige over, at det ikke er jer, der blev valgt? Er det ikke helt fair at vælge nogle andre? - Jo, selvfølgelig må man vælge nogle andre. Men det, der bekymrer mig, er, at man reelt ikke har haft en dialog med leverandøren om pris og levering. At man ikke tage et møde med Hanwha, der ellers var klar til at komme til Danmark med dags varsel. Forsvarsministeriet skriver i deres redegørelse af forløbet, at de noterede sig, at Hanwhas repræsentant var i kontakt med FMI og man derfor ikke fandt behov for at foretage yderligere. Forsvarsministeriet beder i redegørelsen FMI om at svare på, hvorfor de vælger ikke at gå videre med møderne med Hanwha. I redegørelsen skriver FMI som svar, at de vurderede, at det ikke var relevant at gå videre med de ønskede møder, fordi de vurderede, at Hanwha ikke kan ""tilvejebringe en operativ kapacitet inden for det ønskede tidsperspektiv"". FMI har afvist at stille op til interview i sagen. Forsvarsminister Jakob Ellemann-Jensen har også afvist at stille op til interview. I en skriftlig kommentar til DR skriver Jakob Ellemann-Jensen, at han på baggrund af redegørelsen af forløbet om indkøb hos Elbit Systems fra Forsvarsministeriet og Forsvarsministeriets Materiel og Indkøbsstyrelse (FMI) vil gå videre med en uvildig undersøgelse af sagen.",Mail afslører: Forsvarsministeriet blev advaret på forhånd i sag om våbenindkøb,Mette Pabst,2023-08-10 19:01:00+00:00,https://www.dr.dk/nyheder/politik/mail-afsloerer-forsvarsministeriet-blev-advaret-paa-forhaand-i-sag-om-vaabenindkoeb,Politik,1336,evening,39.49657869012708,0,1,0,56.45454545454545
"Aldrig før har en britisk tronfølger ventet så længe på at få kronen på hovedet. Men i dag er den 74-årige kong Charles så endelig blevet kronet under en højtidelig og to timer lang ceremoni i Westminister Abbey i London. En ceremoni, der bød på aflæggelsen af en kroningsed, storslået kormusik, velsignelser, salvelse og naturligvis en tung, kostbar guldkrone på hovedet af kongen. Og det var rent ud sagt ""rimelig vildt"" at være vidne til den første britiske kroning i 70 år, lyder det fra historiker Cecilie Nielsen, der kommenterede begivenheden i DR-studiet i dag. - Det er et øjeblik, der er svært helt at rumme med alle de her elementer, og denne her fornemmelse af at kigge direkte tilbage i fortiden, synes jeg helt afgjort var der, siger Cecilie Nielsen begejstret. Også Peter James Stark, der er kommunikationsrådgiver med mange års erfaring med at følge britisk politik, synes, kroningen var noget helt særligt. Han er da heller ikke i tvivl om, hvad der var højdepunktet for ham: - Uden tvivl da han får kronen på hovedet. Det var et stort øjeblik. Jeg ved godt, at vi har sagt det mange gange, men det er jo en historisk begivenhed. Det er en verdensbegivenhed – i særdeleshed for mig som brite, så det vil jeg altid huske, siger han. Dagens historiske begivenhed og fejring af majestæten begyndte med en køretur i en moderne guldkaret fra 2014, da kong Charles og dronning Camilla blev kørt fra Buckingham Palace til kirken. Langs ruten kunne parret nemlig vinke til de mange fremmødte briter, der jublede og viftede med flag. Mange havde ventet i dagevis for at få et glimt af deres konge. Inden regentparret ankom til Westminster Abbey, havde de mange inviterede gæster allerede taget plads i kirken, hvor kongens mor, dronning Elizabeth II, i øvrigt også blev kronet tilbage i 1953. I den lange række af kongelige gæster var blandt andet det danske kronprinspar og kongens yngste søn, prins Harry, der nu har titlen hertug af Sussex. Dog uden sin hustru, hertuginde Meghan, der blev hjemme i USA for at passe deres børn - datteren Lilibet på et år og sønnen Archie, der fylder fire år i dag. Hertug Harry gik derfor alene ind i kirken. Blandt de politiske gæster var de tidligere britiske premierministre såsom Tony Blair, David Cameron og Boris Johnson foruden den nuværende regeringsleder Rishi Sunak, der i øvrigt læste op fra Det nye Testamente under kroningen, selvom han er hindu. Sådan en blanding af religionerne havde ikke været på sin plads under kroningen for 70 år siden, men kong Charles havde lagt op til en række ændringer. For det første var der som noget nyt flere trossamfund repræsenteret i kirken, da overhoveder fra de britiske trosretninger var inviteret. - Kong Charles er en meget spirituel og troende person, men han er samtidig også utrolig optaget af, at alle trosretninger og alle hans undersotter i Storbritannien og landene i Commonwealth, er repræsenteret, siger Peter James Stark. Dernæst var der også færre gæster – i 1953 var 16.000 gæster inviteret modsat de i alt 2.200 til denne kroning. Derudover havde regentparret desuden inviteret 850 briter, der arbejder med velgørenhed. Under den lange kirkelige ceremoni blev kong Charles først præsenteret som konge ud mod alle fire verdenshjørner med et ""Gud velsigne kong Charles"". Så aflagde den nye konge sin kroningsed og lovede blandt andet, at han vil ""udøve sin magt barmhjertigt og opretholde Guds love"". Bagefter kyssede han Biblen. Dernæst kom den helligste del af dagens begivenhed, nemlig salvingen, der blev foretaget af ærkebiskoppen af Canterbury, Justin Welby. Her blev kongens ceremonielle kåbe fjernet, så han på overkroppen kun var iført en hvid skjorte, og så blev kongen ellers dækket af en opsat skærm, mens han blev salvet med hellig olie fra Jerusalem i panden, på sine hænder og sit bryst. De samme steder, hvor Jesus fik sår under korsfæstelsen. Bagefter fik kongen en guldfrakke på, hvor kongen fik præsenteret de kongelige regalier såsom scepter og rigsæblet, mens han sad i kroningsstolen. Og så skete det. Som det sidste placerede ærkebiskoppen den kostbare og to kilo tunge St. Edwards guldkrone på majestætens hoved efterfulgt af en fanfare af Strauss. Kroningen var i det hele taget fyldt med korsang, symfoniorkester og orgelmusik. Dermed var kong Charles officielt kronet, og først ærkebiskoppen og dernæst kongens ældste søn, tronfølger prins William, lovede ham evigt troskab. - Jeg, William, prins af Wales, sværger min loyalitet til dig. Troskab og sandhed skænker jeg dig som din undersåt med krop og sjæl. Må Gud stå mig bi, sagde prins William og kyssede sin far på kinden. Peter James Stark blev revet med netop af dette øjeblik under kroningen. - Man drages jo, når man ser glimt af menneskelighed. Da kongens søn, prins William af Wales, kyssede ham på kinden, kunne man tydeligt se, at dér krakelerede statsoverhovedet, og så kom mennesket frem. Det er jo det underlige ved kongehuset – at man både har mennesket og symbolet, siger kommunikationsrådgiveren. Kong Charles' hustru Camilla blev også kronet i dag – dog med en noget kortere optakt, da hun ikke skulle aflægge ed eller salves ligesom kongen. Hun fik til sidst sat Queen Mary-kronen på hovedet og har dermed officielt fået titlen dronning. Den tidligere ceremonimester Christian Eugen-Olsen hos det danske kongehus var også i DR-studiet for at kommentere begivenheden og hæftede sig især ved dronning Camilla og hendes rejse frem til at blive kronet og accepteret, selvom hun har kendt kongen siden 1970. - Jeg synes, det må være et clou på det liv, hun har haft. Det er helt utroligt og et eventyr, siger han. Faktisk er kroningen af dronningen et af højdepunkterne for den tidligere ceremonimester. - At Camilla fik den oprejsning, syntes jeg, at hun virkelig fortjente. Nu er de et kongepar, som har fået en samlet status, og så er det fint med det, siger han. Der var dog også protester i London i dag, da ikke alle bakker op om monarkiet. Op mod 2.000 mennesker havde derfor samlet sig til en demonstration mod kongehuset på Trafalgar Square før kroningen. Efter kroningen gik parret om bag kirkens store alter, hvor kongen fik fjernet St. Edwards guldkronen og i stedet fik placeret Imperial State-kronen på hovedet. Majestæten må nemlig kun bære den kostbare guldkrone under selve kroningen. Normalt holder den til i Tower of London som en del af de udstillede britiske kronjuveler. Den kirkelige ceremoni forløb i det hele taget som planlagt, og derfor kunne kongen forlade Westminster Abbey som planlagt klokken 14 blandt andet til tonerne af 'God Save The King' atter iført sin lange kåbe. Og så gik turen ellers tilbage til Buckingham Palace i den traditionelle, pompøse og noget tungere guldkaret Gold State, der har været brugt under samtlige kroninger siden 1830'erne. Her blev regentparret fulgt af en langt større følge blandt andet i form af flere garderregimenter og de velkendte beefeatere fra Tower of London. Dagen blev rundet af med kongefamilien på balkonen, hvor tusindvis af briter sang og hyldede kong Charles trods den tiltagende regn. Helt samlet var familien dog ikke. Prins Harry, der i 2020 frasagde sig sine royale pligter og flyttede til USA, var ikke med på balkonen. Kongens bror, prins Andrew, var – som mange havde forudset – heller ikke med ude for at vinke til folket. Han fik frataget sine pligter i 2019 efter en række skandaler. I stedet havde kongen selskab af de stadig aktive medlemmer af kongehuset, heriblandt prins William og hans familie. Efter at have modtaget folkets hyldest på balkonen, gik kongefamilie ind igen. Den sidste til at forlade balkonen var ikke overraskende kongen selv, der lige tog et ekstra øjeblik foran masserne. De fremmødte fik et sidste vink og et lille smil fra dagens hovedperson, og dermed sluttede dagens programsatte punkter. Normalt kigger historiker Cecilie Nielsen tilbage, når hun skal lede efter højdepunkter, men i dag sad hun direkte i de historiske begivenheder. Det var stort, fortæller hun: - For mig har højdepunktet været at se det her 1.000 år gamle ritual gennemført, og denne her opbygning af et hav af ikoniske symboler på magt, gammel magt. Det har været en kæmpe oplevelse at se, slutter hun.",Gik du glip af kong Charles' store dag? Den første kroning i 70 år var som 'at kigge direkte tilbage i fortiden',Marie Ravn Nielsen,2023-05-06 19:13:00+00:00,https://www.dr.dk/nyheder/udland/gik-du-glip-af-kong-charles-store-dag-den-foerste-kroning-i-70-aar-var-som-kigge,Udland,1365,evening,42.613970120009796,1,1,0,33.72727272727273
"Det er en helt særlig weekend, briterne går i møde. Det er trods alt 70 år siden, at de sidste gang oplevede en kroning og fejring af en ny regent. Efter at have ventet hele sit liv på, at det blev hans tur, er det nu kong Charles, der får kronen på hovedet. Det sker ved en ceremoni lørdag 6. maj i Westminster Abbey i London. Men hvordan ankommer kong Charles til sin kroning, og hvad er det for nogle traditioner, vi kan forvente at se på dagen? Og hvorfor skal kong Charles overhovedet krones, når han nu har været majestæt siden sidste år, hvor dronning Elizabeth døde? Det kan du blandt andet blive klogere på her. Kong Charles er – som hans titel tydeligt afslører – allerede konge. Det har han været, siden dronning Elizabeth II døde i september sidste år. Den formelle kroningsceremoni er dog også en markering af, at kongen nu er den anglikanske kirkes overhoved, fortæller forfatter og journalist Lone Theils. Hun er tidligere korrespondent i Storbritannien og har fulgt det britiske kongehus tæt i mange år. - Man gennemfører kroningen for at følge traditionen og skikkene, men det er også en religiøs ceremoni, der tager udgangspunkt i den anglikanske kirke, hvor der vil være forskellige ritualer. Blandt andet vil kong Charles blive velsignet og salvet, som man kender det fra Biblen. Han bliver simpelthen salvet med hellig olie af ærkebiskoppen af Canterbury, Justin Welby, og bliver dermed også bekræftet som kirkens overhoved. - Man kan spørge, om der er behov for det i dag. Storbritannien er jo i de 70 år, der er gået, blevet en meget mere multikulturel nation, hvor ikke alle bekender sig til den anglikanske kirke. Men dér tror jeg, at traditionen, pompen og pragten vinder, siger Lone Theils. Måske har du selv set kronen udstillet i Tower of London sammen med de andre kronjuveler. På det seneste har stedets besøgende dog måtte kigge langt efter St. Edwards guldkrone, der stammer fra 1700-tallet. Det er nemlig netop den krone, som kong Charles skal sætte på hovedet under sin kroning, og derfor har den været igennem et eftersyn og gennemgået en tilpasning. Guldkronen er blandt andet besat med rubiner, topas og safirer. Den meget dyrebare krone vil til gengæld kun være på kongens hoved kortvarigt under kroningen, for når han forlader kirken igen, er det uden St. Edwards guldkrone på hovedet. Her vil kongen bære en anden krone – Imperial State-kronen. Det er også den, han har på, når han træder ud på balkonen på Buckingham Palace for at hilse på de mange fremmødte. St. Edwards guldkrone er i øvrigt ikke en, som majestæten sådan lige kan bære i ny og næ. Sidste gang den blev båret, var til dronning Elizabeths kroning i 1953. Kongehuset har for første gang nogensinde lavet en officiel emoji af netop kronen i anledningen af festlighederne. Hvor lang tid har planlægningen af kroningen taget? Vil den her kroning puste til det politiske skel set i lyset af Brexit? Har monarkiet stadig en berettigelse i Storbritannien i dag - eller kan en overdådig kroningsceremoni ligefrem være med at give modstanderne af kongehuset mere vind i sejlene, så Charles risikerer at blive den sidste konge? Fire eksperter har svaret på jeres spørgsmål. Læs dem her. Kong Charles og dronningegemalinde Camilla kører i guldkaret fra Buckingham Palace til kroningen i Westminster Abbey rundt om St. James' Park. Undervejs kan fremmødte vinke til majestæten. Kareten er den samme, som kongens mor, dronning Elizabeth II, har brugt flere gange, siden den blev taget i brug i 2014. Den er meget moderne og har både aircondition og elektroniske ruder. Karretten trækkes dog stadig af heste. - Kareten er lavet af aluminium, hvilket er ret usædvanligt, fordi de fleste kareter er lavet af træ, og den har også hydraulisk affjedring, hvilket betyder, at turen er utrolig behagelig, siger Sally Goodsir, kurator hos Royal Collection Trust, til BBC. På vej tilbage til paladset er det dog den gamle Gold State-karet, der tages i brug. Den mere ukomfortable karet er blevet brugt under samtlige kroninger siden 1830'erne. Selve kroningen begynder i Westminster Abbey klokken 12 lørdag dansk tid. Du kan se kongens rute til kroningen her: Når en kroning nu er så sjælden en begivenhed, skulle man måske tro, at der bliver skruet maksimalt op for festen denne gang. Det er dog ikke tilfældet. Kong Charles' kroning bliver nemlig en mindre fejring, end da dronning Elizabeth II blev kronet i 1953. Dengang havde kongehuset inviteret svimlende 16.000 gæster. Der er en helt særlig grund til nedskaleringen denne gang, siger Lone Theils – en kæmpe fest er nemlig ikke så oplagt lige nu. - Storbritannien er i økonomisk krise. Der er mange, der har svært ved at betale regninger og må gå fra hus og hjem, så derfor har kong Charles udvist lidt sensitivitet overfor det. Det her bliver en kroning light, hvor der er skruet ned for tiden i kirken, og der er skruet ned for pomp og pragt, siger Lone Theils. Når det så er sagt, bliver det naturligvis stadig en kæmpe fejring og folkefest. - Der er ingen tvivl om, at det her er en historisk begivenhed. Vi har ikke oplevet noget lignende i syv årtier, så det bliver stort, siger hun. Det kan godt være, at det bliver en mindre fest end for 70 år siden, men det er stadig en imponerende lang gæsteliste. I alt har 2.000 gæster modtaget en invitation, skriver BBC. Kroningen er i øvrigt en statslig begivenhed, og derfor er det den britiske regering, der styrer gæstelisten. Foruden medlemmer af det engelske kongehus, vil der også være en lang række kongelige fra andre lande. Derudover vil den britiske premierminister Rishi Sunak, repræsentanter fra parlamentet og statsoverhoveder fra udlandet også være til stede. Den amerikanske præsident Joe Biden er dog forhindret, men repræsenteres af sin hustru, førstedame Jill Biden. Kongens yngste søn, Harry, der nu har titlen hertug af Sussex, vil også være til stede. Det vil hans hustru, hertuginden Meghan, derimod ikke. Hun bliver hjemme hos deres to børn i USA, hvor parret bor, fordi deres ældste har fødselsdag. Regentparret har desuden inviteret 850 briter, der arbejder med velgørenhed. Det forventes desuden, at en række britiske kendisser også vil deltage. Briterne kan roligt fejre deres nye monark, lige så tosset de vil. De færreste skal nemlig på arbejde på mandag, hvor der er blevet annonceret en ekstra og helt særlig national Bank Holiday i anledningen af kroningen. Det betyder ikke bare, at bankerne holder lukket, men at stort set alt holder lukket – ganske som hvis det var en kirkelig helligdag. Skoleelever har også fri, når der er Bank Holiday. Ja, kong Charles' hustru, Camilla, der før havde titlen hertuginde af Cornwall, er nu dronningegemalinde af Storbritannien, og hun vil derfor også blive kronet lørdag sammen med sin mand. Hun er dog ikke regent. Det er kun kong Charles der er det. Som monarkens ægtefælle er hun i øvrigt heller ikke en del af arvefølgen, selvom hun bliver dronning. Dronningegemalinden vil i øvrigt bære Queen Marys krone under sin kroning. Det må du naturligvis selv bestemme. Men hvis du gerne vil indtage det samme måltid som rigtig mange briter i forbindelse med kroningen, skal du finde tærteformen frem. Og du kan endda være med, selvom du kun spiser vegetarisk. Den officielle kroningsret er nemlig en helt særlig quiche med spinat, bondebønner og frisk estragon. Tærten er skabt af det britiske kongehus’ chefkok Mark Flanagan. Du kan se opskriften på BBC's madhjemmeside. Derudover har kongehuset også bakket op om initiativet The Coronation Big Lunch, hvor briterne opfordres til at mødes til gadefester og -frokoster enten privat eller ude på gaderne om søndagen. Håbet er at styrke det lokale fællesskab og forhindre ensomhed. Kroningen kan naturligvis følges både på DR1, DRTV og dr.dk. På tv vil værterne Ulla Essendrop og Kåre Quist holde snor i kroningen sammen med en række gæster i programmet 'Kong Charles bliver kronet. Historie og hyldest – direkte fra London'. Du kan følge med fra klokken 10 til 15.30. Her på dr.dk præger kroningen naturligvis også lørdagen hele dagen, og om aftenen mellem klokken 19 og 20 sender vært Kim Bildsøe højdepunkter direkte tv fra London.","Kongehuset er klar med gadefest, guldkaret og gejstlige traditioner: Sådan bliver kroningen af kong Charles ",Marie Ravn Nielsen,2023-05-06 06:47:00+00:00,https://www.dr.dk/nyheder/kultur/kongehuset-er-klar-med-gadefest-guldkaret-og-gejstlige-traditioner-saadan-bliver,Underholdning,1368,morning,37.51218309316483,1,1,0,61.666666666666664
"I dag tager landets største festival, Roskilde Festival, hul på sine fire musikdage med internationale navne som Blur, Lizzo, Kendrick Lamar og Rosalia foruden en masse danske kunstnere på scenerne. Med næsten 200 musikalske navne på plakaten kræver det dog hårdt arbejde at få sammensat programmet, så både kunstnere og publikum er glade. Det er mildt sagt et kæmpe puslespil, for hvem formår for eksempel at tiltrække folk allerede klokken 13? Er en ny dansk rapper stor nok til festivalens næststørste scene, Arena? Og hvem kan hoppe til, hvis et hovednavn – Gud forbyde det – pludselig aflyser på Orange Scene? Det er den slags, Roskilde Festivals programchef, Anders Wahren, og hans team skal navigere i år efter år. - Vi tager gerne chancer med nye kunstnere, og vi rammer også plet de fleste gange. Men tager man chancer, så kommer man indimellem også til at slå en skævert, erkender han. Det er for eksempel ikke rart, hvis en kunstner står og ser ud på et halvtomt sceneområde, fordi alle er gået over til et hovednavn på Orange Scene. På den anden side kan en mindre populær kunstner sagtens have held med at få nye fans, fordi folk går tilfældigt forbi. Det helt store håb på Roskilde Festival er i hvert fald at sikre, at der er noget både nyt og velkendt musik for alle. - Det har altid været vigtigt for os at tilbyde mange musikgenrer og en stor bredde i vores program, men vi har naturligvis også fået et skærpet blik på diversitet – både på forskellige køn og kulturer, siger Anders Wahren. - Alle skal føle sig velkomne og godt tilpas, så det betyder noget, hvad vi putter på scenerne. Vi presser også på for en udvikling, hvor det ikke skal være så mandsdomineret på festivalplakaterne, tilføjer han. Anders Wahren har arbejdet med bookinger på Roskilde Festival siden 2003, så han er en erfaren mand på området. Hans arbejde er dog ikke ligefrem blevet nemmere med årene, og det er der særligt én grund til. Før skulle et band nemlig udgive et album eller to, spille en masse koncerter og genere en hel del presseomtale, inden det overhovedet var klar til at indtage de store festivalscener. Sådan er det ikke mere. - Vi mærker helt klart, at en kunstner kan eksplodere på en helt anden måde nu end for bare fem år siden. Nu kan man på meget kort tid blive en relativ stor og etableret stjerne, fordi musikken streames og spreder sig hurtigt på de sociale platforme, siger Anders Wahren. Der kan hurtigt ske noget i dag. - Der kan også opstå noget hype samme dag, som et band skal spille, fordi det måske har spillet en meget omtalt koncert et andet sted dagen før. Det hele går meget hurtigt nu, men vi gør alt, hvad vi kan for at fordele folk. For at forhindre tumult har Roskilde Festival netop placeret danske D1MA på Arena-teltscenen, selvom den maskerede rapper udgav sin første musik sidste år og gav sin debutkoncert på Jelling Festival for bare en måned siden. - Vi fornemmer en stor opmærksomhed omkring D1MA, og vi ved, at vi har et ungt publikum, der møder talstærk op til de danske hiphop-koncerter, siger Anders Wahren. Det er noget, bookingholdet blandt andet kan se ved at holde øje med rapperens andre koncerter. Derudover får programteamet også løbende data på konkrete navne, når der laves ønske-kampagner, og de kan også se, hvor mange der interagerer med nyheden, når en ny kunstner skrives på plakaten. Sidste år skabte det danske band Blæst for eksempel en rekordstor fest for 20.000 mennesker på den lille Rising-scene ude i campingområdet i opvarmningsdagene, så det gav god mening at hyre bandet ind igen. I dag skal Blæst så åbne Orange Scene. - Det er jo ikke alle, der allerede året efter kan komme tilbage og spille på Orange – langt fra – men der er bare sket så meget på kort tid for Blæst. De er et godt eksempel på, hvor hurtigt det kan gå. Andre gange kan en kunstner nå at udgive et kæmpe hit efter sin booking, så den scene, han eller hun fik tildelt et halvt eller helt år før, pludselig bliver alt for lille. Det skete for Tobias Rahim, efter at hans hits 'Stor mand' og 'Mucki Bar' bare voksede sig større og større efter coronanedlukningen. Det skabte ekstra pres på hans koncerter på for eksempel Jelling Festival, Smukfest og Roskilde Festival sidste år. Flere medier brugte i den forbindelse ord som ""kæmpe kaos"" og stillede kritiske spørgsmål til scenevalget. - Det er ærgerligt, hvis der er alt for mange mennesker til en koncert, for vi vil gerne have, at folk har så god en oplevelse som muligt, siger Anders Wahren. Roskilde-scenen Arena, hvor Tobias Rahim optrådte i 2022, kan som udgangspunkt rumme cirka 17.000 mennesker, men hvis 20-25.000 møder op, så går det også, da der er god plads udenom scenens teltdug, påpeger programchefen. - Men når det bliver så mange, som det var til Tobias Rahim, er det ikke længere en god oplevelse, siger han. I år er Tobias Rahim da også placeret på Orange Scene, så der bliver ikke samme pres, når han optræder på den største scene på lørdag. Hvordan vil I undgå – og kan man overhovedet undgå – at fejlbooke til en scene? - Det tror jeg ikke, man kan. Ikke 100 procent. Det er derfor, vi undersøger og får temperaturmålinger undervejs. Vi kan for eksempel også se på vores app, hvor mange der har liket en koncert. Justerer I indimellem kunstnernes tidsplan på dagen? - Vi har redigeret på tidspunkter og scener, ja. Vi havde for eksempel booket Princess Nokia i 2017 til en nattekoncert. Hun blev flyttet fra Pavillion til den større Apollo om dagen, fordi vi så, der var en stor interesse. Det er et særtilfælde, men her kunne det lade sig gøre. Vi har altid en øget opmærksomhed på de koncerter, hvor vi ved, at der kommer mange. Jo mere festivaldagene nærmer sig, jo mere krydser Anders Wahren og de andre bookere i Roskilde deres fingre helt tæt sammen. For hvad nu hvis et hovednavn bliver syg eller ramt af flyaflysninger? - Jeg bliver tit spurgt, om jeg har en liste med navne, der kan springe til, hvis der sker noget – og det ville da være dejligt, men det er svært, for vi ved jo ikke på forhånd, hvor stor en artist og hvilken dag, der er i spil. Ofte skal der tilmed rykkes meget hurtigt på at finde en løsning. Måske endda inden for få uger, dage eller ligefrem timer. En aflysning på dagen er nemlig sket. - Når det sker, er det vores fornemmeste opgave at skaffe den bedst mulige erstatning. Vi vil gerne altid prøve at skaffe noget, der appellerer til det samme publikum, for vi ved jo godt, at mange bliver skuffet ved en aflysning, siger Anders Wahren. Derfor er det også en fantastisk følelse, når man rammer plet, tilføjer han. Det skete i foråret 2017, da en kedelig besked landede på programchefens bord. - For nogle år siden måtte (rapgruppen, red.) A Tribe Called Quest aflyse sin koncert på Orange Scene, fordi Q-Tip havde fået en skulderskade. Dér lykkedes det at få Ice Cube ind som erstatning ret sent, selvom han egentlig stod midt i en basketballturnering, som han er vært for i Los Angeles. - Jeg ærgrede mig gul og blå over den aflysning, men jeg synes, det var fint, at vi kunne levere en erstatning, der passede godt til mange af dem, der også havde glædet sig til Tribe, siger programchefen, der som erstatning også fik booket en teltscene-koncert med Digable Planets – en hiphopgruppe fra samme tid. Hverken Ice Cube eller Digable Planets havde andre koncerter i Europa på det tidspunkt. Derfor kunne Roskilde Festival i dette tilfælde ikke trække på deres gode forbindelse til en række udenlandske festivaler, der ellers godt kan være en hjælp ved aflysninger. Og hvad så, når årets Roskilde Festival er slut for i år? Ja, så begynder den helt store planlægning af programmet for 2024. Faktisk er forhandlingerne med nogle af de store internationale navne allerede på plads, mens resten af programmet venter efter sommerferien. - Det er gerne tiden mellem august og frem til januar, som er den intensive bookingperiode. Så lige så snart vi er færdig med et års program, tænker vi rigtig meget frem mod næste år, siger Anders Wahren.",Anders lægger Danmarks største musikalske puslespil – og opgaven er blevet meget sværere med årene  ,Marie Ravn Nielsen,2023-06-28 17:33:00+00:00,https://www.dr.dk/nyheder/kultur/anders-laegger-danmarks-stoerste-musikalske-puslespil-og-opgaven-er-blevet-meget,Underholdning,1409,evening,38.06282088540153,1,1,0,56.857142857142854
"Et sidste blik i spejlet. Dyb indånding... Og så ud i rampelyset. Det er tirsdag aften, og vi befinder os i Roskilde, nærmere bestemt på spillestedet Gimle. Årets udvalgte deltagere i KarriereKanonen skal på scenen én for én og spille semifinalekoncert så overbevisende som muligt. Blandt publikum i den fyldte koncertsal er de håbefulde musikeres venner og familie, der er mere end klar til at råbe, klappe og bakke op. Der er musiknysgerrige sjæle, som er spændte på at opdage dugfriske kunstnere og se, hvordan de klarer sig på en scene. En række musikbranchefolk, der ikke vil misse chancen for at opdage potentielt kommende stjerner. Og så er der juryen, der skal beslutte sig for, hvilke af de optrædende på scenen, der skal videre til det store finalebrag i DR Koncerthuset 16. juni. Klip til i dag. Koncerterne er spillet. Og nu er juryen, der består af repræsentanter fra DR P3, Bandakademiet og den øvrige danske musikbranche, blevet enige om, hvilke fem der skal i gang med at forberede sig til finalen. Vi har fanget de fem finalister til en hurtig snak om at være videre i KarriereKanonen 2023 - og spurgt juryen om, hvad de særligt har lagt mærke til hos årets finalister. KarriereKanonen er et talentprojekt og en konkurrence for nye danske musiktalenter. Hvert år udvælger KarriereKanonens jury en gruppe navne med et særligt talent, som har uploadet musik til dr.dk/kanon. De udvalgte deltager i et talentudviklingsforløb, og efter en semifinale går fem finalister videre til finalen, som i år afholdes i DR Koncerthuset 16. juni. Tidligere vindere tæller blandt andre The Minds of 99, Pil, Patina og Katinka. KarriereKanonen er et samarbejde mellem DR og Bandakademiet. Du kan læse mere om KarriereKanonen her. Hej Kris! Du er finalist i KarriereKanonen, tillykke! Hvordan har du det med det? - Det er meget overvældende! Jeg er meget glad og sætter stor pris på det. Hele oplevelsen til semifinalen sætter jeg stor pris på. Alle var virkelig gode, og jeg havde prøvet ikke at have nogen forventninger og bare tage det, som det kommer. Hvis jeg ikke gik videre, ville jeg ikke synes, det var uretfærdigt. Næste skridt er jo så finalen i DR Koncertsalen. Hvad tænker du om det? - Jeg og mit band skal i hvert fald øve en masse. Det er lidt skræmmende, for det er et stort sted. Hvordan fylder man lige det? Men jeg glæder mig til at se, hvordan det kommer til at gå! Det bliver en historie, man engang kan fortælle til sine børnebørn. ""Dér har farfar spillet."" Lyt til Kris med sangen 'Hvor blev hun af?' her. - Kris var fantastisk på en scene! Han havde et særligt nærvær og en vild kontakt med publikum, som han havde i sin hule hånd. Han og hans band fik sangene til at stå helt klart frem, og man tror på ham, når han synger. Det føles som autentiske fortællinger fra det her unge menneskes liv, siger jurymedlem Marianne Fruergaard fra Bandakademiet, som blandt andet står for det talentudviklingsforløb, de udvalgte kunstnere i KarriereKanonen gennemgår. -Som publikum var man helt tryg i Kris' selskab, selvom han er så ny en kunstner. Hej Dahlin, tak for koncerten, og tillykke med at være videre i KarriereKanonen! Hvordan forløb semifinalen, synes du? - Jeg havde det fuldstændig fantastisk. Det var min første koncert med mine egne numre, og det føltes så rigtigt at stå på scenen og endelig få lov til at spille de her sange for nogen. - Jeg syntes, det gik rigtig godt. Det var ikke en perfekt koncert, men jeg tror heller ikke, folk gider se perfekte koncerter. Jeg tror, folk vil se nogen med noget på hjerte, som vil fortælle en historie. Og det følte jeg, at jeg havde. Hvordan føles det at kunne kalde sig finalist? - Det føles virkelig godt og rigtigt. Vi får lov til at udvikle os og tale med en masse fagfolk, som ikke vil have noget fra os, men som bare gerne vil rådgive og hjælpe os. Og jeg er sindssygt taknemmelig for at være med videre. Lyt til Dahlin med sangen 'Boycut' her. - Det føles lidt fladt at bruge ordet superstjerne, men det var den følelse, man stod tilbage med efter at have set Dahlin spille. Hun har en naturlighed og var helt ubesværet på scenen, siger jurymedlem Marianne Fruergaard. - Hun skriver virkelig gode sange, som er relaterbare, og så formår hun at binde sine fortællinger og sit musikalske univers rigtig godt sammen. Hej BLAME, tillykke med din finaleplads! Hvordan havde du det på scenen til semifinalen? - Jeg var enormt lettet over at gennemføre! Jeg havde selvfølgelig fået influenza, så jeg havde den mærkeligste fornemmelse i kroppen undervejs. Men jeg nød oplevelsen, selvom jeg var spændt på, hvad der overhovedet kunne lade sig gøre i den tilstand, haha. Hvordan føles det så at være videre til finalen? - Det føles helt absurd. Jeg har sgu egentlig også været lidt ked af det, fordi det pludselig gik rigtigt op for mig, at det også er en konkurrence. Vi har fået et vanvittigt sammenhold undervejs. Når man er artist, er man ret alene med alle sine bekymringer, følelser og udfordringer, men vi har været så gode til at dele det hele med hinanden. Så det er ubehageligt, at der er nogen, der ikke skal fortsætte. - Men jeg er så taknemmelig og glad, og jeg glæder mig til at få feedback fra de dygtige fagfolk, der er involveret i det her, som jeg kan tage til mig og bruge fremover. Lyt til BLAME med sangen 'Low' her. - BLAME har et larger than life-udtryk. Det er udansk på den allerfedeste måde. Han ejede scenen og fremførte sine sange både smukt, skrøbeligt og dramatisk, så jeg fik kuldegysninger undervejs, siger Marianne Fruergaard. - Og så kan man mærke, at han har et formål og et stærkt budskab, som han skal ud med. Han er repræsentant for noget, der er større end ham selv. Hej Kamill, tak for en god koncert! Hvordan var det at optræde til semifinalen? - Jeg havde det meganice og følte mig godt tilpas. Vi havde en fest, og publikum var meget federe, end jeg havde regnet med. Jeg troede, folk kun var kommet for at se en specifik kunstner på scenen, men stemningen var virkelig god. Hvad tænker du om den kommende finale? - Jeg har helt klart fået endnu mere blod på tanden nu. Det bliver fucking fedt! Jeg læste, at der er plads til 1.800 mennesker, og det er jo helt crazy. Vi skal gøre det samme, bare bedre. Det er også lidt varmere til den tid, og det passer godt til min musik. Lyt til Kamill med sangen 'København tourguide' her. - Vi har haft nogle år, hvor det hele har været så tungt og trist. Corona, krig og dårligt mentalt helbred er bare nogle af de tunge ting, der har fyldt meget. Og så kommer Kamill med sit glade og lette univers og rusker op i os, siger jurymedlem Marianne Fruergaard fra Bandakademiet. - Hun har en vilje og evne til at underholde og bringe solskin ind i vores liv, og det har vi virkelig brug for. Hun er enormt charmerende, synger godt og skriver virkelig gode sange. Tillykke med det hele, Louis! Kan du sætte et par ord på, hvordan du har det lige nu? - Jeg har det godt! Jeg gjorde i hvert fald mit bedste, og det var en kæmpe oplevelse at optræde – faktisk for første gang. Der er selvfølgelig småting, man kan forbedre, og jeg blev også virkelig nervøs op til. Men da jeg lige havde fundet fodfæste på scenen, synes jeg, det kørte, og det var virkelig sjovt og fedt. Skal du fejre din finaleplads? - Lige nu har jeg ingen planer, men jeg skal måske op at træne lidt. Lyt til Louis med sangen 'Vil du være min ven?' her. - Louis har allerede en bunke stjernegode popsange med hitpotentiale i bagkataloget. Og så er han charmerende, synger godt og gør en enormt nysgerrig efter at høre mere, siger Marianne Fruergaard. - På scenen fremstod han lidt genert, men havde alligevel god kontakt med sit publikum. Hans sang 'Vil du være min ven?' gav mig lyst til at råbe: ""Ja, jeg vil fandeme gerne være din ven!"" De fem finalister i KarriereKanonen 2023 optræder til det store finalebrag, hvor to endelige vindere udpeges, i DR Koncerthuset 16. juni. Du kan købe billetter til finalen her.",'Det føles helt absurd!' Fem danske musiktalenter videre til stor finale,Nanna Mejer Sørensen,2023-03-23 12:01:00+00:00,https://www.dr.dk/p3/det-foeles-helt-absurd-fem-danske-musiktalenter-videre-til-stor-finale,Underholdning,1413,day,30.278948852836944,0,1,0,14.590909090909092
"I søndags jublede tusindvis af kvinder på de sociale medier. De har alle skrevet under på det borgerforslag, der har fået kvinders æg på dagsordenen. Men i dagene efter gik det op for flere af dem, at noget manglede i den politiske aftale, de fejrede. - Det er helt sort! Jeg blev så frustreret, da jeg opdagede det, siger Julie Agerschou, der står bag borgerforslaget. Samtlige partier i Folketinget har indgået en politisk aftale, der ophæver den lov, som bestemmer, at kvinders nedfrosne befrugtede og ubefrugtede æg, der er udtaget i forbindelse med fertilitetsbehandling eller sygdom, destrueres efter fem år. Aftalen udelader dog de kvinder, der af forskellige andre årsager på egen hånd vælger at få udtaget æg til senere brug. Såkaldt 'social freezing'. Det til trods for at Etisk Råd få uger forinden anbefalede at ophæve femårsgrænsen for samtlige æg. Anbefalingen kom, efter at sundhedsminister Magnus Heunicke (S) havde bedt rådet give dets vurdering af sagen. - Mænds sæd må opbevares på ubestemt tid - selv efter de er døde. Med borgerforslaget og Etisk Råds anbefaling har politikerne endelig mulighed for at få bugt med den her kønsdiskriminering og gamle stereotyper – især i de her ligestillingstider, og så driber de den ikke helt i mål, siger Julie Agerschou. Hendes borgerforslag lægger op til at forlænge nedfrysningsperioden for alle ubefrugtede og befrugtede æg, indtil kvinden fylder 46 år, som er den nuværende grænse for fertilitetsbehandling af kvinder. DR har kontaktet alle sundhedsordførere. Fem ud af 11 ordførere er vendt tilbage. De fortæller, at behandlingen af den politiske aftale blev hastet igennem, og derfor vil flere af dem nu presse på for at få alle kvinders æg med i aftalen. Menneskelige æg, der er udtaget af en kvinde, må ikke opbevares i mere end fem år - dog med visse undtagelser, hvis kvinden lider af alvorlig sygdom. Efter de fem år skal æggene destrueres. Det har også tidligere været Etisk Råds anbefaling. Der er ingen tidsbegrænsning for opbevaring af sæd. En kvinde må modtage fertilitetsbehandling, indtil hun fylder 46 år. Sundhedsordførere fra Konservative, Enhedslisten og SF samt løsgænger Susanne Zimmer mener, at de ubefrugtede æg skal med i aftalen – også selvom de ikke er udtaget i forbindelse med sygdom. - Der er ingen sundhedsfaglig begrundelse for, hvorfor de ubefrugtede æg ikke er med i aftalen. Derfor vil vi nu presse på for at finde finansiering til det hele, siger Peder Hvelplund fra Enhedslisten. I forbindelse med corona blev nedfrysningsperioden for alle æg forlænget frem til den 1. december. Derfor havde politikerne travlt, hvis ikke æg ville blive kasseret igen fra december. - Jeg ved ikke, hvorfor den del med de ubefrugtede æg ikke er med. Det vil jeg undersøge nærmere. Vi fik at vide af ministeren, at det ikke kunne vente længere, og vi ville sikre os, at kvinders æg ikke blev destrueret, før vi traf en beslutning, udtaler løsgænger Susanne Zimmer. Sundhedsministeren havde efter Etisk Råds anbefaling meddelt på Twitter, at regeringen ville ophæve femårsgrænsen, og at han ville indkalde samtlige partier til forhandlinger. Derfor forventede flere ordførere, at de ville blive indkaldt til forhandlingsmøde. I stedet modtog de et skriftligt aftaleudkast fra Sundheds- og Ældreministeriet. DR er kommet i besiddelse af det dokument, ordførerne fik tilsendt. Her er der listet tre scenarier med forskellige udgifter, som i korte træk lyder: Scenarie 1: Hvis femårsgrænsen alene ophæves for befrugtede æg, der nedfryses i forbindelse med fertilitetsbehandling, skønnes det, at de offentlige meromkostninger udgør i omegnen af 2,4 millioner kroner årligt. Scenarie 2: Hvis grænsen derudover også ophæves for ubefrugtede æg, som er udtaget i forbindelse med sygdom, er de samlede omkostninger cirka 2,6 millioner kroner årligt. Scenarie 3: Hvis grænsen derimod ændres for alle æg, skønner ministeriet, at de samlede omkostninger udgør cirka 11,8 millioner kroner årligt. Det var det notat, ordførerne skulle forholde sig til. De tilsluttede sig scenarie 1 og 2. Kirsten Normann Andersen, der er SF's sundhedsordfører, forklarer, at det både var et spørgsmål om økonomi – men også om prioritering, at SF bakkede op om aftalen. - I første omgang havde vi fokus på at hjælpe de kvinder og par, som har brug for at have æg frosset ned i længere tid som følge af sygdom eller på grund af fertilitetsproblemer. - Derfor blev aftalen hastebehandlet og vedtaget. Men det hele er gået meget hurtigt, og jeg vil ikke afvise, at vi skal se på det igen, siger Kirsten Normann Andersen. DF er derimod fuldt ud tilfredse med den nye aftale, fortæller partiets sundhedsordfører Liselott Blixt. For DF handler det ikke om økonomi - men om en etisk problemstilling. Et stort flertal af rådets medlemmer anbefaler i september, at opbevaringstiden for befrugtede æg såvel som ubefrugtede æg udvides, indtil kvinden er fyldt 46 år. Der lægges vægt på tre hensyn: Det bør være op til personen selv at bestemme, hvor lang tid hun ønsker at opbevare sine befrugtede eller ubefrugtede æg. Mænd og kvinder bør stilles lige, hvad angår råderetten over deres kønsceller. Der er ikke væsentlige risici forbundet med at opbevare befrugtede æg eller ubefrugtede æg i længere tid. Samtidig vil en forlængelse spare nogle for det ubehag, som kan være forbundet med ægudtagning, og det må forventes at føre til fødslen af børn, som ellers ikke ville være blevet til. Enkelte medlemmer rejser en bekymring for, at muligheden for nedfrysning af ubefrugtede æg kan føre til et ønske om nedfrysning af sociale grunde. De medlemmer anbefaler derfor, at udviklingen følges nøje. Kilde: Etisk Råd - Vi får et kunstigt samfund, hvis vi indretter reglerne for nedfrysning efter, at kvinder kan opbevare deres æg, indtil det passer ind i deres liv at blive gravid. - Jeg er bange for, at firmaer vil slå plat på det her. At de vil tjene penge på, at en 20-årig kvinde kan få sine æg frosset ned og opbevaret til den dag, hun har brug for dem. Det er uetisk, siger Liselott Blixt. For fem år siden var et flertal af medlemmerne i Etisk Råd fortalere for at fastholde grænsen på de omtalte fem år. Derefter skulle æggene destrueres. Argumentet var manglende viden om nedfrysning af æg, og derudover ville rådet sikre, at det ikke blev mainstream med det såkaldte 'social freezing', hvor kvinder får frosset æg som et sikkerhedsnet, hvis den rigtige partner eller tidspunkt i livet endnu ikke har indfundet sig. Men nu har rådet ændret holdning i forbindelse med behandlingen af borgerforslaget. En forskningsgruppe kaldet 'Ice Age' bestående af fire professorer fra landets universiteter bakker op om de nye anbefalinger, og derfor sendte de torsdag en mail til sundhedsministeren. Her opfordrer de ministeren til at medtage de ubefrugtede æg i lovændringen. En af professorerne er Janne Rothmar Herrmann. Hun er professor i sundhedsret ved Københavns Universitet. - Det kom bag på os, at den politiske aftale var så snæver. Specielt efter at Etisk Råd var kommet med dets anbefaling, og derfor skrev vi til ministeren. - Hvis partierne ikke ophæver grænsen for alle æg, er der fortsat en kønsdiskriminerende lov, som ikke er baseret på noget videnskabeligt argument, men som bygger på kønsstereotyper. Vi skal stole på, at kvinder kan forvalte over deres egen krop, ligesom vi giver mænd den samme ret, siger Janne Rothmar Herrmann. Hun henviser til Etisk Råds 21 sider lange anbefaling. Her bliver det påpeget, at tal fra Storbritannien, hvor det i længere tid har været muligt at nedfryse ubefrugtede ægceller, viser, at fænomenet 'social freezing' ikke er blevet særlig udbredt. Forskningsgruppen har endnu ikke modtaget et svar fra sundhedsministeren. Forslagsstiller Julie Agerschou havde fundet champagnen frem, og på det sociale medie Instagram havde hun og de mange andre jublende kvinder allerede fejret sejren. Men nu venter hun med at poppe den, til at alle kvinder og alle æg indgår i lovændringen. - Kvinder får jo ikke bare taget æg ud for sjov. Det er så smertefuldt. Derfor skal kvinder have ret til deres egen krop og deres egne æg. Det skal simpelthen ikke være politikerne, som bestemmer over kvinders kroppe, og hvad der skal ske med vores æg. Knap 7.000 nedfrosne befrugtede æg bliver hvert år taget op fra frys i Danmark, og i 2018 resultererede det i næsten 2.000 graviditeter. Der er ingen officielle tal på, hvor mange befrugtede æg, der hvert år destrueres Det har ikke været muligt at få en kommentar fra sundhedsminister Magnus Heunicke (S). Præcisering: Overskriften 'Ny aftale udelukker raske singlekvinders æg' er blevet ændret, da det kan være misvisende at bruge ordet singlekvinder, da det drejer sig om raske kvinder, der af forskellige årsager på egen hånd vælger at få udtaget æg til senere brug.",Folketinget trodser anbefaling fra Etisk Råd: 'Det er helt sort',Mette Mohr Martensen,2020-10-25 05:45:00+00:00,https://www.dr.dk/nyheder/indland/folketinget-trodser-anbefaling-fra-etisk-raad-det-er-helt-sort,Samfund,1432,morning,44.27535933587184,0,1,0,40.0
"Når vi næste år skal stemme til Europa-Parlamentsvalget, så vil de Konservatives spidskandidat hedde Niels Flemming Hansen. Det mener i hvert fald partiets forretningsudvalg og formand Søren Pape Poulsen, der på partiets sommergruppemøde i dag præsenterede det nuværende folketingsmedlem og EU-ordfører som deres bud på partiets spidskandidat. - Niels Flemming er dygtig, omgængelig og en dygtig forhandler, lød det fra Søren Pape Poulsen. På De Konservatives landsråd den 23. og 24. september skal medlemmerne vælge, hvem der endegyldigt bliver partiets spidskandidat. Partiet har måttet skrue op for tempoet og finde en ny kandidat efter møgsagen om Pernille Weiss, der siden 2019 har været partiets medlem af Europa-Parlamentet. Før sommeren viste en intern undersøgelse blandt tidligere ansatte nemlig, at arbejdsmiljøet under den konservative Europa-Parlamentsmedlem Pernille Weiss skulle være stærkt belastet psykisk, og at Weiss både har udvist chikanerende og mobbende adfærd. Det fik partiets formand Søren Pape Poulsen til at opfordre Weiss til at trække sig fra posten - men det nægtede hun. - Jeg er ikke en led kælling. Jeg er ikke et ondt menneske, sagde hun i et program på TV 2. Pape, forretningsudvalget, hovedbestyrelsen og folketingsgruppen besluttede derpå, at Pernille Weiss ikke kan genopstille. Men den beslutning var de ligeglade med på Fanø og i Silkeborg, og de to lokalforeninger besluttede at indstille Weiss som kandidat til at blive genvalgt til Europa-Parlamentet. - Vi synes bare, at landsrådet, som er vores øverste myndighed, skal have lov til at tage stilling til, om Pernille eller anden skal være vores spidskandidat her til EP-valget i 2024, lød det fra Christian Lorenzen, byrådsmedlem på Fanø. Det fik partiformand Søren Pape Poulsen til mobil-tasterne. Den 4. august sender han de to lokalforeningsformænd en vred mail. - Dette parti har altid været sin egen værste fjende, da intern ævl og kævl altid er udstillet i medierne. Men det må så være det, I ønsker. - Men min skuffelse er større end vreden. Jeg troede, I var bedre end dette, lyder det blandt andet i mailen, som Berlingske kom i besiddelse af. Vreden udsprang af, siger Søren Pape Poulsen på sommergruppemødet i dag, at lokalforeningsformændene i offentlighed luftede det beskidte vasketøj, i stedet for at tage diskussionen om Pernille Weiss' opstilling internt i partiet. - Jeg har det sådan, at vi taler med hinanden, før vi går i pressen. Jeg reagerer ikke mod deres demokratiske ret. Jeg reagerer på, at de ikke søger information om sagen, inden de mener en masse om den, lød det. På trods af vred mail så står Fanø ved sin indstilling af Pernille Weiss. Og en anden, der også støtter Weiss, er det konservative byrådsmedlem og 2. viceborgmester i Aalborg, Vibeke Gamst. Hun blev meget overrasket og skuffet, da hun hørte, at Weiss ifølge partiledelsen ikke skulle genopstilles. - Vi gik ud fra, at hun skulle genopstilles, hun er myreflittig, dygtig. Hun har nået nogle resultater. Vi kunne slet ikke forstå det, siger hun i DR's politiske podcast Slotsholmen. Det undrer Vibeke Gamst, at undersøgelsen er lavet ved kun at interviewe tidligere medarbejdere for Pernille Weiss. Hun mener ikke, hun har fået en forklaring på de konkrete anklagepunkter på Pernille Weiss. Desuden er hun forundret over, at Pernille Weiss' nuværende medarbejdere offentligt har sagt, at arbejdsmiljøet på kontoret er fint. Hun mener derfor, at partiledelsens håndtering af sagen har været decideret dårlig. - Jeg vil sige, den er udygtig. Man kunne bare lade hende stille op (til landsrådet, red.), det ville være demokratisk proces. Når man farer frem så hårdt og skammer os, der støtter Weiss', ud, så er det som om, man ikke har andre argumenter, siger hun. Kan du ikke forstå, at Pape føler sin autoritet underløbet, når vælgerforeninger går ud stik mod hans beslutning og vil genopstille hende? - Nej, det kan jeg ikke se. Det er ikke demokratisk, dansk ånd, at man ikke må modsige ledelsen. Det hører hjemme i helt, helt andre systemer, siger hun. Søren Pape Poulsen er ikke enig i Vibeke Gamst' anklager og kan ikke genkende at skulle udskamme nogen. Gamst mangler indsigt i sagen, siger han. - Hun er velkommen til at henvende sig, og vi har tilbudt hende at give yderligere indsigt i, hvad der faktisk ligger til grund i denne her sag. Vores nuværende medlem af Europa-Parlamentet har haft en chikanerende og mobbende adfærd, der har gjort folk syge. - Jeg tror, de fleste ser mig som et stille og roligt, smilende menneske. Jeg prøver ikke at skræmme nogen som helst. Jeg synes bare, man skal søge indsigt i sagen, siger han. Det sidste års tid har dårlige sager om partiet fyldt i medierne. Men for blot et år siden havde piben om Pape en helt anden lyd. Han var populær i meningsmålingerne, og han var sprunget ud som statsministerkandidat. Partiet lå til at mere end fordoble sit antal mandater til folketingetsvalget i 2022. Men sådan skulle det ikke gå - det vendte kort før landsrådet sidste år. Først kom sagen om Papes - nu - eks-mand, og om en tur til Den Dominikanske Republik under hans tid som minister. - Enhver, der har fulgt med op til valgkampen kan se, at det var absolut frygteligt. Jeg var under et kæmpe pres og havde det ikke godt. Jeg blev skilt under valgkampen. Skal man håndtere en familiemæssig situation, så performer man ikke særlig godt, husker Søren Pape Poulsen. - Det har taget tid for mig at bearbejde det og komme videre. Men nu er jeg heldigvis et andet sted og har fået mod på tilværelsen og politik igen, siger han. Skulle du have trukket dig som formand efter valget og ladet partiet stå i en styrket position med en formand, der var klar til det? - Vi brugt et par måneder på at evaluere valget og besøgte bagland, og der har været udtryk for, at jeg skulle fortsætte. Og jeg har mod på det og lyst til det, og jeg tror, der er en god fremtid for vores parti. Men det kræver tid, siger han. Derfor er det ærgerligt for De Konservative, at de på grund af denne sag ikke kan bruge tiden på at fokusere på at genoprette partiet, lyder det fra DR's politiske analytiker Jens Ringberg. - Jeg synes, Søren Pape Poulsen skal være træt af denne her sag, men jeg kan få øje på andre ting, han skal være mere bekymret over. Det er, at han lykkes at tabe ti procent i løbet af en valgkamp, fra han blev statsministerkandidat for et år siden. Og det kan man ikke, uden at der i al fremtid vil blive spurgt, om man er den rigtige til at lede et parti. Er der nogen, der tror på, at han kan genvinde den position, han havde før valgkampen? - Det ved jeg ikke, om nogen gør. Helt generelt er det svært at være partileder i blå blok. Den er så langt fra indflydelsen, som den er, og konkurrencen er ret hård. Og hvis du først har rakt ud efter guldet og faldet, som han gjorde, så er det svært at blive én, der igen rækker ud, siger Jens Ringberg. Til gengæld behøver Pape ikke klamre sig til formandstaburetten endnu, siger han. - Det er svært at udpege en efterfølger. Det er en af hans fordele. Det andet er, at der er lang tid til næste valg. Men det kan også være, at han om et par år er den helt store gulddreng igen, det er bare sjældent, man ser det, når man først har mistet glansen i dansk politik, siger han. 30. maj: De Konservative meddeler, at de ikke vil genopstille Pernille Weiss, efter at en intern undersøgelse viser ""stærkt belastet psykisk arbejdsmiljø"" på hendes kontor i Bruxelles. Samme dag opfordrer Søren Pape Poulsen hende til at trække sig. 31. maj: Fire af Pernille Weiss' nuværende ansatte fortæller til DR, at de ikke blev spurgt, hvordan de oplever arbejdsmiljøet under Pernille Weiss. De udtaler, at ""de har et helt andet billede af Pernille Weiss som leder"". 7. juni: Pernille Weiss siger til TV 2, at hun nægter at trække sig fra EU-Parlamentet på trods af opfordringen fra De Konservatives formand. 4. august: De Konservatives vælgerforeninger på Fanø og i Silkeborg beslutter at indstille Pernille Weiss til genvalg som spidskandidat til valget til EU-Parlamentet. 8. august: Partiets vælgerforening i Silkeborg ønsker alligevel ikke at indstille Pernille Weiss til genvalg. 10. august: Berlingske skriver, at Søren Pape Poulsen i en intern mail har kaldt det ""uhørt"" og ""voldsomt ufint"", at vælgerforeningerne på Fanø og i Silkeborg har indstillet Pernille Weiss til genvalg. 11. august: Pernille Weiss siger til Ritzau, at hun genopstiller som De Konservatives spidskandidat til Europa-Parlamentet. 16. august: Konservative forretningsudvalg indstiller folketingsmedlem Niels Flemming Hansen som partiets spidskandidat ved valget til EU-Parlamentet næste år. Kilde: Ritzau",Efter sager om chikane og mobning i Europa-Parlamentet: Konservative indstiller ny EU-spidskandidat,Line Rønn Tofte,2023-08-16 21:18:00+00:00,https://www.dr.dk/nyheder/politik/efter-sager-om-chikane-og-mobning-i-europa-parlamentet-konservative-indstiller-ny-eu,Politik,1457,evening,36.365731748915756,0,1,0,56.857142857142854
"De er blandt Danmarks bedste boksere, men i månedsvis har de 21-årige tvillinger Nikolai og Sebastian Terteryan følt sig ”som to stykker kød, der har fået bank”. Til DR Sporten fortæller boksebrødrene, at de oplever, at Michael Ørholst, tidligere landstræner og mangeårigt medlem af den såkaldte elitesektion i Danmarks Bokse-Union, ""har misbrugt sin indflydelse og position til at afpresse dem"". Sideløbende med at Michael Ørholst har haft tilknytning til elitesektionen, er han nemlig medstifter og medejer af virksomheden Danish Boxing Promotion, som han ifølge Terteryan-bokserne har forsøgt at få dem til at underskrive en hemmelig og uopsigelig promotorkontrakt med. - Det er bøllemetoder. Det svarer til, at Kasper Hjulmand lavede en hemmelig aftale med en klub og pressede Christian Eriksen til at skrive under, fordi det ellers kunne påvirke hans VM-udtagelse, siger Nikolai Terteryan, som vandt U22-EM i 2022. - Skrev vi under på kontrakttilbuddet, ville han hjælpe os med at nå vores altoverskyggende mål, som er OL i Paris i 2024. Skrev vi ikke under, ville vi miste støtten fra Michael Ørholst og hans indflydelse i elitesektionen. Se et indslag om Terteryan-brødrenes OL-drømme og de hemmeligholdte kontrakttilbud i videoen herunder: Sebastian Terteryan siger, at det hemmelige kontrakttilbud skader bokse-brødrenes karriere, ”uanset om de skriver under eller ej"". - Det var lige meget, hvor meget og hårdt jeg trænede, fordi Michael kunne påvirke min mulige udtagelse til OL-kvalifikationen ud fra, hvad jeg gjorde med den skide kontrakt. Elitesektionen i Danmarks Bokse-Union, Dabu, varetager blandt andet OL-forberedelse og udtagelser herunder til OL-kvalifikationer i samarbejde med tilknyttede trænerfunktioner. En promotor fungerer som en slags agent, der arrangerer kampe for professionelle boksere og forhandler betingelser og økonomi med modstanderne. Danish Boxing Promotion blev oprettet i et CVR-register i oktober 2022 med Michael Ørholst og tidligere Dabu-ansat Lars Kolstrup Kristensen som de to stiftere og ejere. DR er i besiddelse kontrakttilbuddene, som boksebrødrene har modtaget fra Danish Boxing Promotion, samt lydoptagelser og tekstbeskeder mellem parterne. Lønnen i kontrakttilbuddene varierer alt efter antallet af kampe og omgange. For eksempel honoreres kampe med otte omgange med 13.000 kr. pr. kamp. Og kontrakten, som varer i fem år, er uopsigelig. - Skrev vi under, var vi bundet til en kontrakt, som gjorde, vi ikke kunne leve af boksning. Det er det, jeg træner for hver dag, og jeg vil leve af. Brød vi kontrakten, måtte vi ikke bokse i fem år. Og skrev vi ikke under, kunne Michael påvirke vores OL-drøm negativt. Kontrakten ødelægger alt, vi har arbejdet for og vil være spild af de timer, min mor har brugt på at køre Nikolai og jeg til træning og stævner, siger Sebastian Terteryan. Efter DR Sporten har kontaktet Dabu om Terteryan-brødrenes anklager om magtmisbrug, er Michael Ørholst blevet slettet som medlem af elitesektionen på Dabus hjemmeside. Dabu-formand, Lars Brovil, afviser at stille op til interview, men i en skrivelse fra den samlede bestyrelse lyder det: - Dabu’s bestyrelse tager på det kraftigste afstand fra enhver ageren, der måtte kunne henføres til udnyttelse af ansættelsesforhold under Dabu, herunder personlig/økonomisk vinding og misbrug af stilling. Af skrivelsen fremgår det også, at Michael Ørholst siden august har ”været uden beslutningskompetence omkring sportslige spørgsmål i Danmarks Bokse-Union”. Samme melding kommer fra Michael Ørholst selv, som også afviser at stille op til interview. I et skriftligt svar henviser han til, at han stoppede som såkaldt national team coach i Dabu i august 2022, og han mener derfor, at han siden har været uden ”sportslig indflydelse” i Dabu i modsætning til Terteryan-brødrenes påstand. - I forbindelse med min fratrædelse som national team coach og som del af elitesektionen i Dabu, var der en overdragelsesperiode, hvor jeg havde en supporterende rolle til elitesektionen på sportslige spørgsmål uden nogen form for beslutningskompetence, skriver Michael Ørholst til DR Sporten. En lydoptagelse fra et møde mellem Michael Ørholst og Terteryan-brødrenes storebror, Marsel Terteryan, der fungerer som manager, tegner imidlertid et andet billede. I lydoptagelsen fra videomøde, der blev holdt den 17. december mellem Marsel Terteryan og Danish Boxing Promotion-ejerne, siger Michael Ørholst blandt andet: - Jeg sidder stadig i elitesektionen i Dabu og har stadig nogle opgaver. Og det er helt sikkert, at kommer det frem, at vi har sådan et projekt her kørende, også selvom det først sætter i gang efter OL, så ryger jeg ud med det samme, siger Michael Ørholst. Senere i samme samtale siger Michael Ørholsts forretningspartner, Lars Kolstrup Kristensen: - Hvis vi laver en aftale, så kan vi gå ind og støtte dem (Nikolai og Sebastian Terteryan, red.) endnu mere. Michael har insiderviden fra Dabu, siger Lars Kolstrup Kristensen i lydoptagelsen. - Udfordringen er lidt, at jeg ikke kan tale åbenlyst om det, fordi vi vil gerne holde det hemmeligt så lang tid som muligt, så kan vi beholde Michael så lang tid som muligt i elitesektionen i Dabu. Lars Kolstrup Kristensen har takket nej til DR Sportens forespørgsel om et interview. Efter Danish Boxing Promotion blev CVR-registreret i oktober, begyndte boksebrødrene at modtage beskeder i en fælleschat med Michael Ørholst og Lars Kolstrup Kristensen, som de på grund af Michael Ørholst forbindelse til elitesektionen i Dabu altså oplevede som et forsøg på at afpresse dem til at skrive under på et kontrakttilbud. - Det er mærkeligt, at vi har tilbudt jer en kontrakt, og at I så ikke vil respektere os ved at give en tilbagemelding på denne? Der er gjort meget for at støtte jer gennem årene, og sidder sgu med en mærkelig følelse af manglende gensidig respekt fra jer, skriver Lars Kolstrup Kristensen den 5. december i fælleschatten. I en sms til Lars Kolstrup Kristensen skrev Marsel Terteryan den 12. december 2022: - Vi er som sagt ikke interesseret i en kontrakt, og I skal heller ikke forvente en underskrift. Fokus er udelukkende at forblive amatører op mod OL. DR Sporten er også i besiddelse af dokumenter, som viser, at Marsel Terteryan senere indgik i reelle kontraktforhandlinger med ejerne af Danish Boxing Promotion-ejerne. Hvorfor indgik I i kontraktforhandlinger, hvis I ikke var interesseret i en kontrakt? - Vi afviste flere gange, men de blev ved med at presse på. Vores OL-drøm var på spil på grund af Michaels indflydelse, og vi var presset op i et hjørne. Så vi lod vores storebror føre dialogen for at trække processen ud, fordi vi ikke vidste, hvad vi ellers skulle gøre. Vi har aldrig haft intention om at sige ja, for alt ved situationen var forkert, siger Nikolai Terteryan. Hvorfor gik I ikke til Dabu i stedet for pressen? - Michael og Lars fortalte os, at der var flere personer i boksemiljøet involveret i de hemmeligholdte kontrakttilbud. Vi vidste ikke, hvem der ellers havde en finger med i spillet, så vi turde ikke gå til Dabu. Vi følte ikke, vi kunne stole på nogen på det tidspunkt, siger Sebastian Terteryan. Selvom Dabu-formand Lars Brovil over for DR Sporten anfører, at Michael Ørholst ikke har haft sportslig indflydelse siden august 2022, sendte Dabu i forrige uge - efter DR Sporten havde kontaktet Michael Ørholst og Dabu et interview - en mail til de ansatte i Dabu om, at Michael Ørholst udtrådte ”fra sin supporterende rolle til Dabus elitesektion og bestyrelse for sportslige spørgsmål pr. dags dato”. Forelagt sagens forløb vurderer jurist og formand for Transparency International Danmark Jesper Olsen, at Michael Ørholst forretningsmetoder ”er et angreb på boksesportens og Dabus integritet.” - Ud fra det Dabu har kommunikeret ud, har Michael Ørholst til og med forrige uge haft en betroet og reel magt i Dabus elitesektion. Om han har haft decideret beslutningskompetence, er uvist, men han har helt sikkert haft en supporterende rolle i både elitesektionen og til bestyrelsen, og det er bestemt en reel magtposition. - Hans tilknytning til Dabu har givet ham potentialet til at kunne påvirke boksernes landsholdskarriere, alt efter om de takker ja eller nej til hans kontrakttilbud. Det er et af de klareste eksempler, jeg længe har set på misbrug af tillid og dobbeltroller i sportsverdenen. Efter Michael Ørholst i forrige uge fik frataget ”sin supporterende rolle til Dabus elitesektion og bestyrelse for sportslige spørgsmål”, skrev Dabu på sin hjemmeside: - Det er vigtigt for Dabus bestyrelse at pointere, at vi absolut ingen interesser har i Danish Boxing Promotion, ikke på nogen måde er involverede i virksomheden eller viden har haft om førnævnte virksomhed. - Det skal understreges, at ingen af de ansvarlige i Danish Boxing Promotion på nogen måde – hverken nu eller fremover – har indflydelse på, eller mandat til at træffe beslutninger, på vegne af Dabu. Alle hverdage får du én stærk historie fra sportens fascinerende verden. De største stjerner, vildeste overraskelser og alt om de store danske bedrifter. Få et forspring på dagen, når Tyvstart lander i appen DR Lyd mandag til fredag klokken 05.00. Du finder de seneste af Tyvstart afsnit lige her.","Danske bokse-brødre føler sig afpresset af hemmelig, uopsigelig kontrakt: ’Det er bøllemetoder’",Philip Selmann,2023-01-31 06:45:00+00:00,https://www.dr.dk/sporten/boksning/danske-bokse-broedre-foeler-sig-afpresset-af-hemmelig-uopsigelig-kontrakt-det-er,Samfund,1460,morning,50.535461268976256,1,0,0,51.46153846153846
"Det var lidt af en drøm, der gik i opfyldelse, da 42-årige Jakob Holm i 2020 overtog nøglerne til familiens nye hus i Virum lidt nord for København. Familien betalte knap otte millioner kroner for nøglerne til villaen på 178 kvadratmeter, der har flere badeværelser, et køkken-alrum og en SFO, der billedligt talt lå lige i baghaven. Og så opfyldte huset et andet centralt krav. Det var nemlig bygget blot tre år forinden og krævede blot en klat maling, før det var indflytningsklar. - Det matchede alle vores kriterier, og så er det meget rart, at man ikke skal bruge alle weekender på vedligehold. Vi er utrolig glade for huset, siger han. Men et er, hvad Jakob Holm har givet for at bo i Virum. Noget andet er, hvad skattemyndighederne mener, at hans ejendom er værd. I juli sidste år fik den 42-årige boligejer nemlig en ejendomsvurdering fra Vurderingsstyrelsen, der er langt højere, end hvad han gav for huset. Styrelsen skal i disse år værdisætte landets 1,7 millioner private boliger, efter at man for 10 år siden måtte skrotte hele det gamle vurderingssystem, da det ramte helt ved siden af skiven. Kender du noget til sagen? Skriv til vurdering@dr.dk Vurderingen er vigtig for Jakob Holm og landets andre boligejer, da den danner grundlag for, hvad man skal betale i boligskat. Så hvis du får en for høj vurdering, så kan du ende med at betale for meget. Skattemyndighederne nåede frem til, at ejendommen i Virum skulle vurderes til lige over 9,6 millioner kroner - næsten 1,7 millioner kroner mere, end hvad den 42-årige boligejer skulle have op ad lommen for at købe huset. De næsten 10 millioner kroner er den pris, som myndighederne vurderede, at den nyopførte ejendom var værd 1. januar 2020 - altså få måneder inden, at Jakob Holm underskrev sin købsaftale. - Jeg er næsten lidt imponeret over, at man kan ramme så meget forbi, siger han. Herunder kan du læse om de to første ejendomsvurderinger, der tikker ind i din digitale brevsprække: Der er en grund til, at Jakob Holm har fået en vurdering, som er markant højere, end hvad han selv har givet for huset. Det handler nemlig om noget så centralt som, hvad skattevæsnet lægger vægt på, når det vurderer din bolig. Både hvad der giver boligejerne en højere vurdering - men også hvad der trækker ned. Måden, skattemyndighederne beregner din vurdering, er ved at se på 15 ejendomme i nærheden af din egen, som er solgt inden for de seneste seks år op til vurderingen. Se Jakob Holm fortælle, hvordan han forgæves har forsøgt at få lov til at se beregningen bag tillægget på 64 procent: På baggrund af de 15 ejendomme udregnes en kvadratmeterpris for området og hermed din ejendom. Der kan dog være ting, der adskiller lige netop din ejendom fra dine naboers. Det kan være, at der er flere badeværelser, hvilket trækker værdien op. Men det kan også være, at dit hus ligger klos op ad en motorvej, hvilket trækker værdien ned. I Jakob Holms tilfælde er der én ting, som i forhold til hans naboer for alvor øger værdien af hans bolig i skattemyndighedernes optik. Nemlig det faktum, at huset er næsten helt nybygget. Du kan læse mere om, hvad der har betydning for vurderingen af din bolig i denne story DR Nyheder har fået indsigt i flere af principperne for de nye vurderinger, og her fremgår det, at et nyopført hus kan give en værdiforøgelse på over 60 procent, hvis de 15 andre huse for eksempel er 80 år gamle. Princippet er baseret på samtlige handlede parcelhuse i landet de seneste seks år op til vurderingen, oplyser skattevæsnet. Det var netop tilfældet i vurderingen af Jakob Holms hus, som steg med næsten 64 procent, fordi huset var så nyt, og de fleste af nabosalgene var huse fra omkring 1940. Derfor går hans kvadratmeterpris fra gennemsnittet på cirka 32.000 kroner til 53.000 kroner. Med andre ord: Når skattemyndighederne regner sig frem til, at den 42-åriges bolig er 9,6 millioner kroner værd, så vil en tilsvarende gennemsnitlig bolig i samme område være solgt for lige under seks millioner kroner. Ifølge boligejeren afspejler den forskel langt fra virkeligheden. - Vi kommer til at betale skat af over 21.000 kroner mere per kvadratmeter, fordi huset er bygget i 2017. Det er virkelig en voldsom opjustering, og det virker helt skævt, siger han. Er det ikke fair nok, at det koster mere i skat, når man har et nyt hus? - Det er det. Men jeg synes, at det kører af sporet, når jeg ser, hvor meget et nyt hus er vurderet højere end det gennemsnitlige hus i et område. Jeg tror simpelthen, der mangler at blive taget højde for, at det gennemsnitlige hus også istandsættes løbende, siger Jakob Holm. Skattevæsnet bekræfter, at oplysninger om husenes stand som udgangspunkt ikke indgår i vurderingerne, da disse data ikke findes og dermed ikke kan være en del af vurderingerne. DR Nyheder har fået flere eksperter til at gennemgå eksemplet fra Virum, og de er enige i, at vurderingen er skæv. - Ejendommen burde have været vurderet i nærheden af det, han havde købt den til - altså de her 7,9 millioner kroner. Her har man ramt 1,7 millioner kroner ved siden af, siger skatteadvokat Thomas Booker, der er partner hos advokatfirmaet Horten. Hvad tænker du om, at værdien bliver øget med næsten 64 procent, fordi huset er nyt? - Det er utvivlsomt en høj faktor. Det skal helst være begrundet i faglige hensyn, når man mener, at værdien skal opjusteres så meget ved et nyt hus. I det her eksempel viser det sig med al tydelighed, at det har været for meget at øge værdien med, siger skatteadvokat Thomas Booker. De nye ejendomsvurderinger skal netop forsøge at ramme den forventelige værdi i fri handel. Og sagen fra Virum bør få myndighederne til at tænke sig godt om, mener Henning Boye Hansen, der er skatteekspert hos revisionsselskabet BDO. - Når tillægget bliver så stort, at man skyder så langt over målet, så bør det give anledning til bekymring hos vurderingsmyndighederne, siger han. Vurderingsstyrelsen er faktisk opmærksom på, at der kan være et problem med vurderingen af nye huse. Det skriver styrelsen i et svar til DR Nyheder. - Vurderingsstyrelsen er opmærksom på, at vurderingsmodellen for nye huse i dyre områder kan ramme for højt, lyder det. Videre lyder det, at sådanne boliger skal 'fanges i den manuelle kontrol'. I sagen om Jakob Holms bolig har man enten ikke udtaget hans ejendom til manuel kontrol, eller også har man ikke ment, at den gav anledning til, at hans vurdering skulle ændres. Skatteminister Jeppe Bruus (S) vil også gerne erkende, at der er en problemstilling, man skal se på. - Det er et af de eksempler, man er nødt til at se på og finde ud af, om man skal justere modellen, siger han. Trods indrømmelsen mener ministeren, at det nye vurderingssystem er en forbedring fra det system, man skrottede for ti år siden. - Vi får et system, der er meget mere præcist end det gamle. Vi får nok ikke et system, der rammer salgsprisen 100 procent, og derfor er det godt, at man både kan gøre indsigelse og i sidste ende klage, hvis man er uenig, siger Jeppe Bruus. Kan du garantere, at de nye vurderinger bliver mere retvisende end de gamle? - Jeg vil ikke give nogen garantier. Men med mit kendskab til det nye system og til det gamle, så får vi et system, der bliver mere retvisende, siger skatteministeren. Jakob Holm har siden han fik sin nye ejendomsvurdering i juli sidste år haft en længere kamp med myndighederne. Her har han uden held forsøgt at blive klogere på, hvad præcis skattemyndighederne lægger til grund for, at hans ejendomsvurdering skal være næsten 64 procent højere end naboernes. Boligejeren vil dog også gå den officielle klagevej og hermed håbe, at Vurderingsstyrelsen ville sætte hans vurdering ned. Men her løber han ind i et problem. Det kræver nemlig, at man skal kunne bevise, at ens ejendomsvurdering er mindst 20 procent skæv, hvis man skal komme igennem med en klage. Og selv om Jakob Holms vurdering er 1,7 millioner kroner højere, end det han købte huset for, så er forskellen faktisk under 20 procent på grund af den høje værdi af huset. - Vi kommer til at klage over den uanset hvad, men vi bliver lidt fanget af den her regel, siger han. Der er bred politisk opbakning til de nye ejendomsvurderinger - hvad vil du sige til de politikere, der har stemt for loven? - Politikerne skal tage og kigge på alle de historier, der kommer frem omkring systemet, og hvordan det bliver forvaltet. De skal se på, om det skal gøres på en anden måde. Man kan jo spørge, om de med den viden, de har i dag, ville stemme for lovforslaget igen, siger han.",Fejl i nye vurderinger: Jakob købte hus for knap otte millioner - to år senere fik han en grum overraskelse,Emil Søndergård Ingvorsen,2023-06-27 07:06:00+00:00,https://www.dr.dk/nyheder/penge/fejl-i-nye-vurderinger-jakob-koebte-hus-knap-otte-millioner-aar-senere-fik-han-en-grum,Business,1480,morning,37.487569563634466,1,0,0,34.78947368421053
"Den sydkoreanske våbenproducent Hanwha kunne have givet Danmark en forlomme i køen til fabrikkens samlebånd. På den måde kunne Danmark hurtigt have fået leveret artilleri fra Hanwha frem for den israelske våbenproducent Elbit Systems, som fik ordren på 1,7 milliarder kroner i januar i år. Det fortæller Hanwhas agent i Danmark til DR Nyheder. Hans navn er Mogens Rasmus Mogensen, og han er vicedirektør for M.E.D. - Military Equipment Denmark - der repræsenterer Hanwha Defence i Danmark. - Hvert år har Sydkorea et antal reserverede produktions-slots på samlebåndet. Havde FMI (Forsvarsministeriets Materiel- og Indkøbsstyrelse red.) indledt dialogen, var der en reel mulighed for, at Sydkorea ville tildele Danmark nogle af de reserverede produktionsslots og dermed en plads forrest i køen. Var det sket, så taler vi om en væsentlig reduceret leveringstid, siger Mogens Rasmus Mogensen. Mindst tre gange i januar 2023 forsøgte repræsentanter for den sydkoreanske våbenfabrik Hanwha og den sydkoreanske stat at trænge igennem til danske myndigheder. Det fremgår af de redegørelser, som Forsvarsministeriet og Forsvarsministeriets Materiel- og Indkøbsstyrelse (FMI) har lavet over det danske milliardindkøb af artillerisystemer hos den israelske våbenproducent, Elbit Systems. I redegørelserne står der, hvordan repræsentanter for Hanwha tre gange henvender sig til danske myndigheder i sagen, men uden at opnå et møde. 20. januar: Henvendelse til FMI fra Hanwhas agent M.E.D i Danmark. På vegne af Hanwha anmodes om et møde, hvor den koreanske våbenleverandør kan fremlægge muligheder for erstatning af Caesar 8X8. 23. januar: Hanwhas repræsentant i Danmark kontaktede Forsvarsministeriets departement om artilleriudbuddet. 24. januar: Koreansk forsvarsattaché skriver til FMI. Anmoder om et møde for at drøfte mulighederne for at købe nye systemer direkte hos Hanwha eller ved at leje eller købe brugte systemer hos det koreanske forsvar. Kilde: Redegørelser fra Forsvarsministeriet samt FMI. Men det lykkedes aldrig for Hanwhas repræsentanter at trænge igennem, inden ordren blev afsat til Elbit Systems. Mogens Rasmus Mogensen var en af repræsentanterne, og han siger nu, at Hanwhas hensigt blandt andet var at tilbyde en eksklusiv forlomme ved den sydkoreanske fabriks samlebånd. - Jeg ville opfordre dem til at tage det direkte møde med Hanwha og den sydkoreanske stat, som Hanwha og en sydkoreansk militærattache i Berlin havde tilbudt, siger Mogens Rasmus Mogensen. - Polen fik 24 kanoner leveret, og det var under et år efter, de havde skrevet kontrakt. Det var fordi, at de fik tildelt reserverede pladser. Får man den aftale, er der helt andre boller på suppen, hvad angår leveringstider, siger han. Mogens Rasmus Mogensen fortæller, at han ud over de tre henvendelser, der er beskrevet i myndighedernes redegørelser, også flere gange forgæves forsøgte at trænge igennem ved hjælp af opkald og tekstbeskeder. Tirsdag i denne uge kom det frem, at der blev givet forkerte eller fejlagtige oplysninger til Folketinget, da politikerne tidligere på året i stor hast skulle beslutte at indkøbe nye artillerisystemer. Systemerne skulle erstatte Forsvarets Caesar-haubitser, der alle var blevet doneret til Ukraine. For at undgå at Hærens specialister ville sige op og forlade Forsvaret var det derfor vigtigt, at de nye våbensystemer kunne blive leveret hurtigt. Det fremgår af redegørelserne. Derfor lavede Forsvarsministeriets Materiel- og Indkøbsstyrelse (FMI) i begyndelsen af januar en hastig markedsafdækning, hvor der blev lagt vægt på levering ""hurtigst muligt"", står der i redegørelserne. Derfor blev Military Equipment Denmark med kort varsel bedt om at levere pris og leveringstider på Hanwhas våbensystemer. - Jeg sagde, at det ikke kunne lade sig gøre på den tid, men de insisterede. Normalt tager den proces tre måneder, siger Mogens Rasmus Mogensen, der dog fik fat på Hanwha-hovedkvarteret i løbet af weekenden. - Ganske som ventet og under de givne forudsætninger kunne de alene komme med en meget foreløbig vurdering på pris og leveringstid. Alene som udgangspunkt for opfølgende dialog, hvilket er normal praksis. I redegørelsen fremgår det, at også en sydkoreansk militærattachée forsøgte at få FMI i tale. Det skete to dage før, at Folketinget fik forkerte informationer om våbenindkøbet. Hensigten var at arrangere et personligt møde mellem den danske myndighed, militærattachéen samt en delegation fra Hanwhas hovedkvarter. - For at høre mere om den danske regerings planer og målsætninger, lød det blandt andet i mailen fra oberst Taejong Ha i Berlin. Ifølge redegørelsen fandt FMI det dog ""ikke relevant"" at gå videre med et sådant møde. Men mødet kunne - ifølge Mogens Rasmus Mogensen - altså have vist sig særdeles relevant. Det kunne have givet en hastig levering, som Polen kort forinden havde fået glæde af, fortæller han. Knap en måned før oberst Taejong Ha sendte sin mail, var et fragtskib nemlig anløbet havnen i Gdansk i Polen. Ombord på skibet var 24 eksemplarer af Hanwhas haubits af typen K9 Thunder. Den samme model, som Folketinget fik oplyst havde en leveringstid på 30 måneder. Pressefotos viser Polens præsident Andrzej Duda tage imod skytset på kajen i Gdansk langt under et år efter kontrakten blev underskrevet. - Hvis de vigtige komponenter som motor og kanonrør er på lager – og det er de – så tager det kun tre måneder at bygge en haubits. Fra det første stål bliver skåret, til den ruller ud af fabrikken, siger Mogens Rasmus Mogensen. - Det var netop det, som den koreanske militærattache fra Berlin ville mødes med danske myndigheder om. Men det lykkedes aldrig at trænge igennem. Det møde blev aldrig til noget, siger Mogens Rasmus Mogensen. I Folketinget vækker de nye oplysninger opsigt. - Jeg ville gerne - og Folketinget ville i hvert fald gerne have vidst - at der var et alternativt tilbud. Vel at mærke et tilbud, der kunne levere hurtigt, for det havde man en stor interesse i, siger Peter Skaarup. - Det er en virkelig vigtig oplysning, som Folketinget selvfølgelig skulle have haft. Nu kommer den så frem, når løbet er kørt. Det synes jeg er meget, meget kritisk for regeringen, fortsætter han. SF's finansordfører, Lisbeth Bech-Nielsen, er også oppe i det røde felt. - Jeg stillede på samme dag, som aktstykket skulle godkendes, et spørgsmål om, hvorvidt der var andre, der kunne levere det her (artillerisystem, red.) inden for den samme hastighed. - Og der svarede man igen og igen nej, at der ikke var andre der kunne levere det end Elbit, og at man havde undersøgt markedet. Ville I gerne have vidst, at der var andre, der kunne levere det her? - Selvfølgelig ville vi gerne have vidst det. Det var derfor, jeg stillede spørgsmålet selvsamme dag, så det er mange gange, at de usandheder er blevet viderebragt. Hvad har det haft af konsekvenser, at Hanwha ikke har haft mulighed for at give tilbuddet? - Det har i hvert fald haft den konsekvens, at man har peget på en leverandør – en meget kontroversiel leverandør - mens vi har haft brug for at vide, om der var andre, der kunne gøre det lige så godt. Derfor er Folketinget blevet ført bag lyset, siger Lisbeth Bech-Nielsen. FMI har afvist at stille op til interview i sagen. Forsvarsminister Jakob Ellemann-Jensen har også afvist at stille op til interview. I en skriftlig kommentar til DR skriver Jakob Ellemann-Jensen, at han på baggrund af redegørelsen af forløbet om indkøb hos Elbit Systems fra Forsvarsministeriet og Forsvarsministeriets Materiel og Indkøbsstyrelse (FMI) vil gå videre med en uvildig undersøgelse af sagen. 19. januar: Forsvarsminister Jakob Ellemann-Jensen (V) meddeler, at Danmark vil donere 19 artilleripjecer af typen Caesar-haubitser til Ukraine. Dermed står Danmark over for at skulle have nyt artilleri. 26. januar: Under en tur med forsvarsordførerne i Baltikum meddeler Jakob Ellemann-Jensen, at et bredt politisk flertal er enig om at indkøbe nyt artilleri fra den omstridte israelske producent Elbit. Valget er ifølge ministeren faldet på Elbit, fordi de hurtigst kan levere artilleriet. 6. februar: Jakob Ellemann-Jensen går på sygeorlov som følge af stress. Troels Lund Poulsen (V) tager over som fungerende forsvarsminister. Ellemann meddeler senere, at han vender tilbage til sine poster den 1. august. 26. maj: Altinget kan igennem aktindsigter fortælle, at Jakob Ellemann-Jensen har givet urigtige oplysninger for at haste milliardindkøbet af det israelske artilleri igennem i januar. Ifølge Altinget har tilbuddet fra Elbit haft deadline i udgangen af juni, mens ordførerne fik at vide, at tilbuddet skulle godkendes senest med udgangen af januar. 30. maj: Troels Lund Poulsen (V) meddeler, at han har bedt om at få en redegørelse af forløbet. 1. juni: Ifølge Altinget afviser den franske våbenproducent Nexter at skulle have modtaget en henvendelse fra Danmark om at få et tilbud på hurtig levering af artilleri. Flere ordførere siger, at de ikke ville have godkendt artilleriindkøbet fra Elbit, hvis de havde vidst, at der ikke var blevet indhentet tilbud fra andre leverandører. 7. juni: 24syv og Altinget afslører, at Elbit Systems droppede et sagsanlæg mod Danmark kun få dage før det nye våbenindkøb til 1,7 milliarder kroner faldt på plads. 14. juni: DR fortæller, at amerikanske Lockheed Martin afviser oplysninger, som Forsvarsministeriet har givet til Folketinget om pris og leveringstid på den amerikanske våbenproducents raketkastere. 8. august: Forsvarsminister Jakob Ellemann-Jensen (V) siger undskyld og fremlægger redegørelser der viser, at der særligt på fire områder blev videregivet forkerte eller fejlagtige oplysninger til Folketinget. Kilde: Ritzau og DR Nyheder",Dansk agent om våbenkøb: Jeg forsøgte forgæves at aflevere tilbud om genvej til sydkoreanske kanoner,Mads Korsager Nielsen,2023-08-11 07:00:00+00:00,https://www.dr.dk/nyheder/politik/dansk-agent-om-vaabenkoeb-jeg-forsoegte-forgaeves-aflevere-tilbud-om-genvej-til,Politik,1510,morning,41.9227404109054,1,0,0,55.0
"Hvor kørte Jonas Vingegaard, inden han blev Tour de France-vinder hos det hollandske storhold Jumbo-Visma? Og hvad med Mads Pedersen, Magnus Cort og alle de andre danske cykelstjener, som de seneste år har trampet Danmark op i den absolutte verdenselite? Hvor kommer de fra? Svaret er, næsten uden undtagelse, de danske kontinentalhold. Mandskaber, som rangerer på cykelsportens tredje øverste niveau efter World- og Pro-Tour-holdene og ofte lever en tilværelse på de danske landeveje uden for rampelyset. Et af de hold er Team ColoQuick, som for fire år siden skibede Jonas Vingegaard afsted til en profkontrakt hos Jumbo-Visma. DR Sporten har været med det Skive-baserede hold til løb på landevejene omkring landsbyen Gesten lidt vest for Kolding. Her styrer sportsdirektør Tonny Breiner sine tropper i jagten på dagens sejr, men også i bestræbelserne på at komme videre i systemet og få en profesisonel kontrakt med et større udenlandsk hold. Ved 9.30 tiden begynder rytterne at indfinde sig ved Team ColoQuicks klargøringsområde. En hvid kassevogn, som holder parkeret i vejsiden, danner base for Skive-mandskabet denne lørdag i juni. Langt fra de forhold, man ser under årets Tour de France, hvor holdenes områder vel mest kan beskrives som mindre landsbyer. Men det afholder ikke Tonny Breiner fra at have store ambitioner, da han gennemgår dagens rute, hvor 200 kilometer venter holdets syv ryttere. Der køres ikke efter andenpladser på ColoQuick, minder han rytterne om, mens taktikken om at holde sig til og være klar, hvis et udbrud kører, udlægges. - Det er ligegyldigt, om vi kører et dansk løb eller et større internationalt løb. Det er VM for os hver eneste gang. Vi skal ikke have den holdning, at herregud, det er bare et løb i Danmark, det kan vi køre, som det passer os. Den går ikke. Hvis du vil være god, skal du kunne vinde cykelløb alle steder, fortæller Tonny Breiner. Og det kan passende blive i dag. For selvom et løb ved Gesten lidt vest for Kolding måske ikke klinger af Tour de France og glamour, er det en del af læringsprossen mod et liv som professionnel cykelrytter. - Det er jo altid sjovere at komme ud og køre løb i udlandet, men konkurrencen er altså stor herhjemme. Der er mange dygtige ryttere og et løb, der er så langt, som det her, hvor der er smæk på hele dagen, er virkelig med til at udvikle unge ryttere, siger Tonny Breiner. To ryttere på dagens startliste viser med alt tydelighed vejen for de unge ColoQuick-ryttere. Julius Johansen og Sebastian Changizi har tidligere kørt for det Skive-baserede kontinentalhold, men drøner nu rundt på de europæiske landeveje som professionele. I dag er de dog hjemme på dansk asfalt. Dagens løb er en kærkommen mulighed for at teste formen inden DM, som skal køres ugen efter. Derfor har de spurgt, om de kunne få forplejning af deres tidligere hold til dagens løb. Og selvfølgelig kan de det. Engang ColoQuick altid ColoQuick. - Det er jo et kæmpe skulderklap, siger Tonny Breiner. - Det er jo en anerkendelse af det, vi har gjort for dem, og så er det jo med til at vise, at vi er gode til at sende ryttere videre til professionelle kontrakter. Julius Johansen stopper cyklen ved ColoQuicks kassevogn inden løbet. Han kører i dag for det belgiske prof-hold Intermarché-Circus-Wanty. Til dagens løb er han dog ene om at udgøre det belgiske mandskab. - Jeg skal sgu ordne cyklen selv i dag, lyder en henkastet bemærkning fra Johansen. Der bliver svaret fra ColoQuick-campingstolene med en tyk ironisk accent. - Så var græsset alligevel ikke grønnere på den anden side, hva? Men det er det nu nok. Både Changizi og Johansen er nemlig mønstereksempler på, hvad det er, ColoQuick gerne vil. Udvikle danske cykeltatenter og sende dem til profkontrakter på de store hold. Kontinentalhold som Team ColoQuick må skrive kontrakt med rytterne det år, de fylder 19. Ingen ryttere hos Team ColoQuick er fuldtidsprofessionelle. Nogle arbejder ved siden af cykelkarrieren, andre studerer, men fælles for dem er, at de er kommet til Team ColoQuick for at få hår på brystet og blive klar til en karriere som professionel. Det mest prominente eksempel på den rejse er den forsvarende Tour de France-vinder, Jonas Vingegaard. For mindre end fem år siden var det ham, som sad i campingstolene bag kassevognen og satte rygnummer på trøjen, inden det gik løs på de danske landeveje. Siden da er meget asfalt gledet under Vingegaards cykel, og en tilværelse som deltidscykelrytter og -fiskepakker i Hanstholm er byttet ud med en jobbeskrivelse som verdensstjerne på fuldtid. Men thyboen har ikke glemt tiden hos det danske kontinentalhold. Hør i videoen herunder, hvad Vingegaard siger om årene som Team ColoQuick-ryter. Ude på ruten er første del af Tonny Breiners plan lykkedes. Team ColoQuick har fået to mand med i dagens udbrud. 22-årige Sebastian Nielsen og 19-årige Anders Vos Sørensen, som begge kører deres første år hos Skive-mandskabet. Og det er nu, det virkelig handler om at have kladdehæfte og kuglepen klar. Udbrud som disse i lange hårde løb som i dag er nemlig med til at udvikle en cykelrytter. - Du husker det altid bedst, når det har gjort ond i benene, siger Tonny Breiner mens han kører op på siden af Sebastian Nielsen, der er faldet tilbage fra udbrudet. Løbet ved Gesten denne søndag tredje afdeling af den danske Demin Cup, hvor der på fem løbsdage dystes om den samlede sejr. Når der køres løb i denne kategori, er der ingen radiokontakt mellem ryttere og sportsdirektør-bilen, som man kender det fra blandt andet Tour de France. Derfor må rytterne ned til bilen, hvis de skal have dessiner om taktikken. - I ungdomsårene tænker man ofte kun på sig selv, men når man kommer op i rækkerne, skal man tænke på, hvordan man vinder som et hold, fortæller Tonny Breiner. - Sidder man i udbruddet, skal man derfor kunne vurdere, hvordan man bedst øger sine muligheder for at vinde. I dag tror Tonny mest på Sebastian Nielsen, så han fortæller den 22-årige rytter, som er ved at få en dunk gennem vinduet, at han skal lade Anders Vos lukke huler og så ellers selv være klar, når Restaurant Suri-Carl Ras-rytteren Rasmus Bøgh Wallin stikker af. - Han er nemlig stærk, siger Tonny Breiner, og det skal han sidenhen få ret i. - Der er masser af taktik, man skal lære, og det kan man kun ved at komme ud og køre nogle løb. Det handler om at fornemme, hvornår man skal køre med og hvornår man skal lade være. Det kan man ikke lære på et taktikmøde. Men den taktiske snilde er kun en lille del af uddannelsen til en profession som cykelrytter. Størstedelen handler om at lære at leve som en professionel, med alt hvad det indebærer af både sportsdirektører, mekanikere, følgebiler og meget andet. - Jo flere der er til at hjælpe, jo færre ting skal rytterne koncentrere sig om. Men der er også meget læring i det. Mange gange er det tingene uden om selve cykelløbet, som unge ryttere har sværest ved at vænne sig til, siger Tonny Breiner. - De ryttere, vi tager ind, ved jo godt lang hen ad vejen, hvordan man køre på cykel, men alt det udenom er helt nyt. Der er ikke langt igen af dagens løb. Rytterne har tilbagelagt omkring 175 kilometer. Regnen har for alvor taget fat i det sydjyske, hvor der er ved at være samling på hovedfeltet. To ryttere er dog langt foran, og Tonny Breiner har for længst opgivet sejren. Men ColoQuick-rytterne skal stadig stramme sig an. Tonny har aldrig været afsted til et løb uden at komme hjem med en podieplads, og det skal helst ikke ændre sig. Sebastian Nielsen fra morgenudbrudet er sat bag feltet. Tonny triller op på siden og ruller vinduet ned. Der bliver dyttet vildt fra bilen bagved. De tror, han vil give sin rytter et lift. - Ja ja, råber Tonny. - Jeg skal sgu bare lige snakke ham. Der er stadigvæk en tredjeplads at køre om, og Tonny vil lige høre om rytterne i feltet ved, at det er tilfældet. - Den podieplads skal vi have med hjem, siger han. Jojo. Det kan godt være hovedformålet med Team-ColoQuick er talentudvikling, men vindermentalitet mangler de ikke hos holdet fra Skive. Sebastian Nielsen fortæller gennem bilruden, at han ikke er klar over, om ColoQuick-rytterne i feltet ved, at podiepladsen stadig er inden for rækkevidde. - Fair nok, siger Tonny Breiner og lader sin rytter trille de sidste kilometer til mål. Uden hjælp, selvfølgelig. På løbsradioen kan vi dog høre, at hovedfeltet gør klar til sprint om tredjepladsen. Desværre må Tonny Breiner sande, at denne søndag i Gesten bliver første gang, han kommer hjem uden poideplads. Team ColoQuicks Oliver Sørensen spurter sig til en fjerdeplads. Rasmus Bøgh Wallin fra det danske kontinentalhold Restaurant Suri-Carl Ras kører, som Tonny havde spået, først over stregen. Men som Tonny siger, er det ikke en skam at tabe til ham. Ved DM en uge senere viser Wallin da også, at formen var i top. Den 27-årige sjællander kører en flot ottendeplads hjem i et felt stærkt besat af nogle af de allerstørste danske cykelstjerner. Bedste Team ColoQuick-rytter blev Frederik Muff med en niendeplads.","'Kunne aldrig gøre det uden dem': På Vingegaards tidligere hold lærer man, at hvert løb skal køres som et VM",Morten Mølby (tekst og foto),2023-07-17 18:42:00+00:00,https://www.dr.dk/sporten/cykling/kom-med-i-maskinrummet-hos-det-danske-hold-som-formede-jonas-vingegaard,Sport,1536,evening,35.62795971101619,1,0,0,30.0
"Siden elpriserne gik amok i fjor, har både forbrugere, myndigheder og politikere haft blikket stift rettet mod elmarkedet. Men det er ikke altid, at elhandlerne lever op til spillereglerne og handler i forbrugernes interesse. Spørg bare tyskerne. På tre junidage for fire år siden var manglen på strøm i Tysklands højspændingskabler så voldsom, at nettet ifølge de tyske myndigheder var ved at bryde sammen, da det var i ""akut fare"". En situation hvor borgere i sidste ende kunne have stået uden strøm. DR kan nu på baggrund af aktindsigt hos de tyske myndigheder og adgang til en lang række dokumenter i sagen fortælle om forløbet, der endte med advarsler til tre danske elhandlere - og en regning på et stort trecifret millionbeløb. Ifølge Ulf Kasper fra Amprion, der er et af fire selskaber bag elnettet i Tyskland, var situationen opsigtsvækkende og alvorlig. Han er formand for den styregruppe, som skal sikre, at det tyske elnet er i balance og var selv på arbejde, da de dramatiske begivenheder udspillede sig. - Dagene var meget usædvanlige, fordi vi så en meget stor systemubalance i en form, som ikke er set tidligere, siger Ulf Kasper. Netop balance i et elnet er helt afgørende for, at der altid er strøm i kontakterne. Opstår der ubalancer, så skal de håndteres med det samme, ellers kan det få tunge konsekvenser. Elnettet kan bryde sammen. Ubalancerne, der rystede energisystemet den 6., 12., og 25. juni 2019, var ikke kommet ud af det blå. I en undersøgelse foretaget af selskaberne bag det tyske elnet konstaterede eksperterne, at de alvorlige ubalancer i elnettet i en stor del af tidsrummet kunne føres tilbage til en række energiselskaber. Og tre af dem var danske. Efter de tyske regler har elhandlere pligt til at bringe sig selv i balance - den såkaldte balancepligt. Kort fortalt skal elhandlere kunne levere den mængde strøm, de har solgt, og som de har lovet til elnettet. Men det gjorde en række selskaber altså ikke ifølge afgørelser fra den tyske pendant til Forsyningstilsynet – kaldet Bundesnetzagentur. Heriblandt de tre største danske elhandlere: Energi Danmark, Centrica Energy Trading og Danske Commodities, der alle fik en advarsel for at have brudt deres balancepligt. I Tyskland har elhandlere pligt til at bringe sig selv i balance. Det vil sige, at deres produktion, køb og salg af el skal gå i nul, så der hverken er for lidt eller for meget strøm. Med andre ord skal elhandlere kunne levere den mængde strøm, de har solgt, og som de har lovet til elnettet. Elhandlerne må gerne sælge el på forhånd, som de ikke har, men hvis eksempelvis vindmøller leverer mindre el end forventet, er elhandlerne forpligtet til at finde den nødvendige strøm andre steder. Det kan de for eksempel gøre ved at skrue produktionen op eller købe den manglende strøm på elbørserne. Og på den måde bidrage til at sikre balance i elnettet. Men det gjorde en række selskaber altså ikke ifølge afgørelser fra den tyske pendant til Forsyningstilsynet – kaldet Bundesnetzagentur. Professor i energiøkonomi ved DTU Dogan Keles har læst de tyske dokumenter, og de tegner et billede af et alvorligt forløb. - Man må konstatere, at Bundesnetzagentur gav advarsler til i alt fem firmaer, og tre af dem var danske selskaber. Og de her tre selskaber opførte sig i den her sag desværre slet ikke efter reglerne, siger han. Ifølge professoren var situationen så presset, at det kunne have fået alvorlige konsekvenser. - Når ydelsen mellem udbud og efterspørgsel ikke er udlignet, så kan det føre til et blackout, fordi spændingen i nettet falder, siger Dogan Keles. Her kan du høre Ulf Kasper fra Amprion, et af selskaberne bag det tyske elnet, fortælle om de alvorlige junidage. I afgørelsen, hvor Energi Danmark tildeles en advarsel for at bryde sin balancepligt på alle tre junidage, fremgår det, at de ubalancer selskabet havde skabt ”var medvirkende til de betydelige systemubalancer i elnettet”. - Systemstabiliteten var i akut fare. En stærk ubalance i systemet kan i et ekstremt tilfælde føre til, at nettet bryder sammen, lyder det i den 25 sider lange afgørelse i sagen om Energi Danmark. Energi Danmark vil ikke stille op til interview om sagen, men afviser i en skriftlig kommentar til DR, at dets opførsel på det tyske energimarked i juni 2019 bragte det tyske energisystem på randen af kollaps: - I den korte periode på nogle få timer, der er tale om, handlede Energi Danmark ubetydelige mængder energi på det tyske marked, og det kan på ingen måde have de konsekvenser, der er fremsat påstande om. Samtidig henviser selskabet til en pressemeddelelse fra 2021, hvor advarslen til sidst omtales kort. Her fremgår det, at Energi Danmarks andel af de samlede ubalancer var på 2-4 procent. Små ubalancer i elnettet skyldes almindeligvis prognosefejl, som for eksempel når en storm bliver forsinket, og der ikke kan produceres den forventede mængde energi fra vindmøller. Men i den omfattende undersøgelse udarbejdet af de fire selskaber bag det tyske elnet konkluderes det, at vejrforholdene de pågældende junidage ikke alene kan forklare de alvorlige ubalancer. I afgørelsen om Centrica Energy Trading understreges situationens alvor. Selskabet brød sin pligt til at bringe sig i balance på to af junidagene – den 12. og 25. juni. I tilfælde af et fuldstændigt blackout ville det ikke kunne udelukkes, ""at der konkret ville blive sat menneskeliv i fare fx som følge af nedbrud i trafik - eller togdrift"", lyder det i afgørelsen. Centrica Energy Trading afviser at stille op til interview, men peger i en mail til DR på, at ""usædvanlige vejrforhold"" og samtidige ""fejl i markedets forbrugsmodeller"" satte markedet ""under usædvanligt pres"". Selskabet erkender, at det ikke levede op til dets forpligtelse. - Centrica Energy Trading har ingen interesse i, og vi udviser stor sympati for, at forsyningssikkerheden var under pres på det tyske marked i de nævnte datoer i juni 2019. Det er naturligvis ikke hensigtsmæssigt, at vi falder uden for rammerne af balancekontrakten, hvilket vi har forklaret de tyske energimyndigheder, skriver selskabet. Centrica påpeger, at selskabet foretager ""betydelige årlige investeringer for aktivt at minimere fejlene i prognoser"". I advarslen til Danske Commodities, der vedrører den 12. og 25. juni, lyder det, at et brud på balancepligten ""truer systemsikkerheden og forårsager skader, der rammer alle"". Selskabet afviser at stille op til interview, men i en mail til DR skriver selskabet, at der var tale om utilsigtede ubalancer: - Vi anerkender, at vi på de pågældende dage i juni lavede en upræcis prognose af vejrforholdene, hvilket resulterede i en advarsel til Danske Commodities for utilsigtede ubalancer i forhold til de sol- og vindparker, vi håndterer. Vi er ærgerlige over denne ubalance, da vi tager vores ansvar som balanceansvarlig alvorligt. Derudover påpeger selskabet, at den situation, der opstod på det tyske energimarked i juni 2019, skyldtes ""ekstreme vejrforhold"", ""mangelfulde og misvisende markedsdata fra systemoperatørerne på de pågældende dage og ikke mindst et nyt markedsdesign, som markedsaktørerne fra begyndelsen advarede imod"". Selskabet skriver samtidig, at det ikke mener, at selskabets prognosefejl isoleret set ville kunne true forsyningen i Tyskland. Danske Commodities understreger desuden, at det også løbende investerer i at forbedre dets prognoser. De tre advarsler til de danske elhandlere fra de tyske myndigheder kunne ankes, men ingen af de danske selskaber valgte at indbringe sagerne for domstolene, oplyser Bundesnetzagentur. Både Centrica og Danske Commodities afviser, at der skulle være økonomiske hensyn bag deres brud på balancepligten. Energi Danmark afviser at have haft nogen fortjeneste. Udover den akutte fare for elnettet medførte den kritiske situation også en kæmpe regning. For at genoprette balancen måtte de tyske nødreserver nemlig tømmes, og nødstrøm fragtes ind fra nabolandene. Det blev også nødvendigt at købe ekstra strøm på børserne og koble nogle af de større industrikunder af nettet. Faktisk nåede ubalancerne den 6. og 25. juni op på over 6000 MW, mens der den 12. juni var tale om knap 10.000 MW, står der i advarslerne. Sidstnævnte svarer til det, som godt ti store kraftværker kan producere. De tyske energinet oplyser til DR, at det samlet kostede 435 millioner kroner at redde systemet fra et blackout på de tre junidage. Det var penge, der blandt andet blev brugt på at hente strøm fra nabolande og aktivere elnettets reserver. Den regning – som kaldes udligningsprisen – blev betalt af alle selskaber, der havde været med til at skabe ubalancer, og altså ikke kun de selskaber, der som de danske fik advarsler. Men der endte også en regning hos forbrugerne. Udover nødstrømmen skulle de tyske energinet helt ekstraordinært også købe strøm på børserne for at sikre systemet. Og her betalte de skyhøje priser for den el, der blev indkøbt på det såkaldte intraday-marked. Det er det marked, hvor der handles med el kort tid inden, at strømmen skal leveres. Disse høje elpriser blev betalt af forbrugerne via tariffer på strømmen, oplyser Bundesnetzagentur. Sagen understreger, at elhandlerne spiller en central rolle i forsyningsikkerheden, påpeger professor Dogan Keles. - I sidste ende bestemmer energihandlen, hvordan vores energiproduktion og energiforbrug bliver udlignet. Og på den måde er de (elhandlerne, red.) utrolig vigtige – de er i kernen af strømforsyningen, siger Dogan Keles. Et af de nabolande, der kom tyskerne til undsætning, var Danmark. Den 12. juni 2019 sendte Energinet i seks timer 500 MW i nødstrøm over grænsen, hvilket svarer til produktionen fra et mellemstort kraftværk. Det store strømsvigt blev undgået - blandt andet fordi lande som Danmark trådte til med nødstrøm. Og reglerne i Tyskland er blevet ændret. - I 2019 gav systemet ikke tilstrækkeligt incitament til at være i balance. Det er blevet optimeret gennem forskellige tiltag siden slutningen af 2019, oplyser Bundesnetzagentur. Ulf Kasper fra Amprion kalder det derfor usandsynligt, at en identisk situation opstår. Men han understreger: - Begivenhederne viser meget godt, hvor vigtigt det er for driften af vores elnet, at reglerne bliver fulgt.","Danske elhandlere fik advarsler, da Tysklands elnet var tæt på kollaps",Lærke Rahr Futtrup,2023-06-30 06:30:00+00:00,https://www.dr.dk/nyheder/penge/danske-elhandlere-fik-advarsler-da-tysklands-elnet-var-taet-paa-kollaps,Business,1631,morning,45.732790213293256,0,1,0,47.36363636363637
"I 2019 bevogtede soldaten Mohammed en kontrolpost en times kørsel uden for Afghanistans hovedstad, Kabul. Iført sandaler viftede han bilisterne videre. Dagligt beskød talibanere kontrolposten, og Mohammed var heldig, hvis han både overlevede og samtidig fik udbetalt løn til tiden. Korruptionen i den daværende vestligt støttede afghanske regering fulgte det enorme pengeflow, som Vesten havde sendt gennem systemet i årevis. - Vestligt militær tvangsfodrede afghanerne med dollar. Var der et problem, smed de nogle dollar efter det. Var problemet større, smed de flere penge efter det. Sådan lyder evalueringen fra danske Stig Marker Hansen, der har arbejdet med udvikling i over 30 år. Fra 2010-2020 boede han i Afghanistan og ledte et omfattende udviklings- og stabiliseringsprojekt for USAID, den amerikanske udgave af Danida. Over årene brugte Stig Marker Hansen 475 millioner amerikanske skatte-dollar på at støtte den lokale administration ude i provinserne. - De meget tålmodige amerikanske skattebetalere fik ikke meget for pengene. Det er ligesom, hvis du stikker en finger i et glas vand og trækker den op… så er der ingenting tilbage. Dengang i 2019 var stemningen ved kontrolposten mat. Krigen havde på det tidspunkt varet i 18 år. Mohammed anede ikke, hvad den handlede om. - Det er ikke rigtig vores krig, sagde han. Spørgsmålet er, om det nogensinde var. På blot fire dage var DR's mellemøstkorrespondent Puk Damsgård vidne til, hvordan mange afghaneres drømme for fremtiden forsvandt fra den ene dag til den anden. Det kan du se mere om i DR's Explainer her. Krigen i Afghanistan var USA’s længste og Danmarks blodigste i moderne tid. 750.000 amerikanere og Nato-styrker deltog i den 20 år lange krig, som kostede USA 2,313 billioner dollar, ifølge en opgørelse fra Brown University. USA invaderede Afghanistan som en reaktion på terrorangrebene i New York den 11. september 2001. Målet var at ramme terrorbevægelsen al-Qaeda, som stod bag angrebet og fik husly i Afghanistan af Taliban-bevægelsen. Men med tiden blev krigens formål mere omfattende, mudret og forvirrende. Det handlede om alt fra terrorbekæmpelse til at skabe demokrati, udfolde kvinderettigheder efter vestligt forbillede, bygge skoler, træne afghanske sikkerhedsstyrker og vinde afghanernes hearts and minds. Krigen blev ikke tabt i de sidste tre måneder, imens USA og Nato pakkede sammen og til sidst måtte flygte ud af Kabul med Talibans ånde i nakken. Ifølge Stig Marker Hansen tabte Vesten krigen allerede fra begyndelsen. - Vi importerede et monster i form af et demokratisk system som ikke ræsonnerede i samfundet. Det er at sætte vognen foran æslet at introducere valg, når der ikke er et politisk maskinrum med en politisk kultur, der understøtter dette. - Der var ingen politisk ledelse, vi kunne stole på. Det politiske var styret af stærke mænd, der giver sikkerhed til deres klan. Vi spurgte ikke afghanerne, hvad de ønskede. For USA handlede det om terror, og strategien i Afghanistan skete ud fra en selvisk politisk orientering, siger Stig Marker Hansen. Gennem krigen indgik Vesten uskønne alliancer med krigsherrer og dem, vi så som åndsfæller i Vestens projekt. De første danske soldater landede i Afghanistan i 2002, og fra 2006 var Danmark fuldt engageret i Nato-missionen ISAF i Helmandprovinsens landsbyer. 44 danskere mistede livet i krigen, 38 af dem i Helmand. Danskerne mødte massiv modstand i Helmand, og danske politikere førte an i Nato i forhold til ideen om at samtænke militær og udvikling - det såkaldte hearts and minds. Vesten skulle vinde afghanernes hjerner og hjerter. De skulle tro og kæmpe for vestlige prioriteter. Da daværende statsminister Anders Fogh Rasmussen rejste til Afghanistan i 2007 besøgte han en pigeskole, hvor han delte bøger ud til eleverne. - Danske soldater i verdens brændpunkter arbejder for at fremme frihed, sikkerhed og demokrati. De arbejder for at skabe rammerne om genopbygning og økonomiske og sociale fremskridt. Og pigeskolen i Kabul er blot ét af mange eksempler på, at det nytter, sagde Anders Fogh Rasmussen i en tale til Folketinget efter besøget i Kabul. Danmark byggede skoler og brønde i Helmand-provinsen, mens krigen rasede. Byggerierne var dyre, de lokale entreprenører betalte bestikkelse for at undgå angreb fra Taliban og andre grupper, og det virkede i det hele taget som om, Danmark pressede sig på med en udvikling, der hos mange ikke var velkommen. Stig Marker Hansen havde udsigt til hearts and minds projektet fra første parket. - De ledte efter sjæle med en turban og ingen penge på lommen: Her har du nogle penge, så du kan bygge en brønd. Dét var hearts and minds. Der er ingen kærlighed uden penge involveret. Og der var ingen ansvarlighed, siger han. Selvom flere piger kom i skole på landsplan, familier kunne komme til lægen og barselsdødeligheden faldt, kunne det i længden ikke opveje for daglige kampe, alle begravelserne og den manglende forbindelse til regeringen i Kabul. Kort efter at danske soldater trak sig tilbage fra Helmand, blev territorierne indtaget af Taliban. En dansk-finansieret skole i Musa Qala har siden 2016 fungeret som koranskole for Taliban-krigere, mens to andre dansk-finansierede skoler i efteråret 2021 stod tomme. Selvom Talibans lederskab i stor stil overgav sig, vendte tilbage til deres arbejde som bønder eller flygtede ind i nabolandet Pakistan efter invasionens begyndelse i 2001, fortsatte kampen mod fjenden – en fjende alle kendte som 'Taliban', men mange havde svært ved at udpege. Fra USA blev der sendt milliarder af dollar, som skulle sikre at talibanerne blev slået tilbage, men soldaterne havde brug for hjælp til at udpege, hvem fjenden præcis var. Amerikanerne allierede sig derfor med nogle af Afghanistans berygtede krigsherrer, som tjente ustyrligt godt på først at udpege deres personlige fjender som talibanere for derefter at stille med private hære, som kunne hjælpe amerikanerne i kampen. Nogle kunne sågar hjælpe med at opbygge den nødvendige infrastruktur, som skulle bankes op i ørkenen – mod betaling selvfølgelig. Sådan blev de vestlige styrker hvirvlet ind i lokale konflikter og brugt i gamle fejder. - Ikke nok med at vi ikke forstod Afghanistans kultur, men vi forstod heller ikke rigtig aktørerne i Afghanistan, sagde den amerikanske general Stanley McChrystal i et interview i 2016 i magasinet Prism. McChrystal var øverste chef for de amerikanske styrker i Afghanistan fra 2009-2010. For at finde frem til kernen i fiaskoen gennemførte USA's regering i 2015 interviews med diplomater, hjælpearbejdere, generaler og afghanere der spillede en rolle i strategien i Afghanistan. Generalløjtnant Douglas Lute var præsidentens højre hånd og rådgiver i krigene i Irak og Afghanistan under både Bush- og Obama-administrationen. Hans vurdering blev først offentlig i 2019, da Washington Post fik aktindsigt i over 2.000 siders fortrolige dokumenter med samtaler og noter om krigen i Afghanistan. Hans og andre vurderinger var blevet holdt hemmelige for offentligheden. - Vi var blottet for en fundamental forståelse af Afghanistan. Vi vidste ikke, hvad vi lavede, sagde Douglas Lute. Drab på stammeledere, også nogle af dem som støttede Vesten mod Taliban, og ydmygelser af landsbyernes ældre blev udbredt. Mishandlinger af uskyldige fanger i den berygtede amerikanske Bagram-base fik venligstemte folk til at vende sig mod udlændingene. Tidligere talibanere fandt igen våbnene frem og bevægelsen genopstod for at bekæmpe, hvad de anså for at være besættelsesmagten. De opstod som regulære skyggeregeringer, der ofte havde mere magt end de vestligt støttede distrikschefer. Den amerikanske general McChrystal havde i 2016 ikke svært ved at udpege, hvilke fejl der var begået. - I tilfældet med Afghanistan, skulle vi lige efter 9/11 rent militært have gjort intet til at begynde med. I dag mener jeg, at vi skulle have brugt det første år efter 9/11 til at sende 10.000 unge amerikanere – soldater, civile og diplomater- på sprogskole; pashtu, dari og arabisk. Vi skulle have begyndt med at opbygge den kapacitet vi ikke havde, sagde generalen. Milliarderne, som blev hældt i krigen og udviklingsarbejdet, fik korruption og nepotisme til at eksplodere. Og alle var klar over det. I en høring i 2016 i den amerikanske kongres advarede Sigar, en enhed som evaluerer og undersøger udviklingen i Afghanistan, om konsekvenserne af korruptionen. Generalinspektør for Sigar, John Sopko, fortalte at ""endemisk korruption"" var en trussel mod Afghanistan og USA’s indsats i landet. Afghanistan var siden 2001 blevet ramt af ""systemisk korruption"", som gennemsyrede alt fra domstole, militæret, politiet, banker og andre sektorer af det civile liv, lød det. Alligevel fortsatte krigen og pengene med at rulle ind i fem år mere. Indtil USA indgik en aftale med Taliban, som får Stig Marker Hansen til at drage paralleller mellem Vestens ankomst og exit fra Afghanistan. - Da USA invaderede Afghanistan, ville vi ikke forhandle med Taliban. De var fjenden. Vi udelukkede dem fra fremtiden og skabte en konflikt. Da USA forhandlede med Taliban i 2020 var end ikke den afghanske præsident inviteret med. Den regering, vi havde støttet i tyve år, var ikke med. Vi smuttede, som vi ankom. Uden nogen bæredygtig plan. Fra 2006 til 2014 deltog danske soldater i ISAF-missionen i Helmand. Seks år senere, sad den unge, afghanske oberstløjtnant Hedayat Rasooli tilbage på sit kontor i en barak i udkanten af provinshovedstaden Lashkar Gah. I dagene op til havde Taliban i løbet af ingen tid taget kontrollen med en række landsbyer tæt på byen, den største by i Helmand. På 127 små baser og kontrolposter havde Rasoolis mænd smidt våbnene fra sig og var flygtet uden kamp. De manglede udstyr, forstærkning og moral. Næste dag blev de sendt tilbage til frontlinjen. - Hvis vi anholdt dem alle sammen ville vi blive meget svækkede, for vi har ikke andre soldater at sende i krig, sagde generalløjtnanten, som man kunne høre i P1 Orientering 12. november 2020. Nu ledte Rasooli an i kampen mod fjenden og havde været oppe hele natten. Men det meste af tiden var hans hænder bundet. Den 29. februar 2020 indgik USA nemlig den tilbagetrækningsaftale med Taliban, der betød, at de afghanske soldater kun måtte forsvare sig mod talibanerne og ikke selv indlede angreb på fjenden. Frustrationen hos de afghanske majorer og generaler var ikke til at skjule. De havde mistet næsten al den amerikanske luftstøtte, som vestlige soldater selv havde været afhængige af i krigen. Og nu måtte de oven i købte ikke angribe Taliban med mindre de selv blev ramt først. I alt mistede flere end 69.000 afghanske soldater og betjente livet i krigen, ifølge en opgørelse fra Brown University. Generalløjtnant Hedayat Rasooli håbede stadig på, at amerikanerne kunne overtales til at sende forstærkning. Men efter 20 år var USA færdig med Afghanistan og ville ud. Milliarderne, som var blevet brugt på at lære kvinder om deres rettigheder og udbrede uddannelse, havde været en mellemregning – et middel til at nå målet: at vinde afghanernes hearts and minds og på den måde skabe et bolværk af ligesindede, som ville forhindre at grupper som al-Qaeda og Islamisk Stat kunne sprede sig i landet. En hel del afghanske kvinder havde troet på, hvad var de blevet fortalt i 20 år: at Vesten havde deres ryg i med- og modgang i kampen for menneskerettigheder. De kvinder tabte kæben, da USA underskrev tilbagetrækningsaftalen med Taliban. I Afghanistan blev den omtalt som en overgivelse. Teksten viste, at amerikanerne nu var vendt tilbage til at forklare krigens formål, sådan som det var fra begyndelsen. Det handlede ikke længere om demokrati og frihed. Nu handlede det igen om kampen mod terror: Amerikanerne ville trække sig ud på den betingelse, at Taliban levede op til løfter om at sikre at terrorbevægelser ikke ville få lov at befinde sig i Afghanistan. I begyndelsen af maj 2021 forlod amerikanske styrker den tidligere Camp Bastion i Helmand og siden Kandahar Airfield. Natten mellem den 1. og 2. juli forlod de Bagram-lejren uden at give besked til det afghanske militær. Distrikt efter distrikt, by efter by begyndte at falde til Taliban, som dominobrikker der ramlede med retning mod hovedstaden Kabul. Ved Nato-topmødet i juni 2021 blev Afghanistan end ikke et talepunkt. Ligesom Taliban gjorde det i 2001, lagde soldaterne deres våben og skiftede til civil. Den 15. august 2021 styrtede den vestligt støttede politiske kulisse sammen i Kabul omtrent uden et eneste skud. Danmark har indtil videre ikke haft en formel evaluering af krigsårene i Afghanistan. Folketinget har bedt Dansk Institut for Internationale Studier (DIIS) om en uvildig historisk udredning af Danmarks militære og civile indsats i perioden fra 2001-2021. Arbejdet blev først påbegyndt i april 2022. Hør første afsnit af 'Tilbage til Taliban', hvor journalist Nagieb Khaja rejser til Afghanistan i anledning af, at det i dag er to år siden, Vesten forlod landet. Hvis du vil vide mere, kan du også se dokumentaren 'De sidste dage i Afghanistan' her.",Natos fiasko i Afghanistan: 'Vesten tvangsfodrede afghanerne med dollar',Nanna Muus Steffensen,2023-08-14 21:03:00+00:00,https://www.dr.dk/nyheder/udland/natos-fiasko-i-afghanistan-vesten-tvangsfodrede-afghanerne-med-dollar,Udland,2081,evening,42.9410002604845,0,1,0,42.333333333333336
"Før handlede Sadafs liv om skole og venner, men da Taliban indtog Kabul for to år siden, blev alt vendt på hovedet. Den seneste uge har den unge kvinde skrevet dagbog om en stor diskussion hos brillemageren, en stille kamp for selvstændighed og kedelig madlavning og hvordan der pludselig kan være gået to år med Taliban ved magten. I dag var jeg i gang med min daglige rutine som alle andre dage. Jeg gik i mine egne tanker, da jeg hørte min fars stemme tale til min mor. ‏Midt i deres samtaler hørte jeg min far fortælle min mor, at Taliban forbereder sig på at fejre to-årsdagen for deres magtovertagelse ude i byen og på markedet. DR har spurgt Sadaf, om hun vil skrive dagbog i ugen op til to-årsdagen for Talibans styre i Afghanistan. Hendes navn og identitet er ændret af hensyn til hendes sikkerhed i Afghanistan. DR kender hendes fulde identitet. Jeg stoppede med at arbejde og huskede tilbage på for to år siden. Denne dag var jeg på vej hjem fra skole med mine venner. Vi talte om, hvem af vores venner vi skulle fejre vores dimission hos. At tænke på de dage føltes mærkeligt. Indtil for kort tid siden havde jeg et håb om, at disse mørke dage måske ville ende. Men nu - det eneste, jeg kan tænke på, er tabet af mine drømme, og om de gode dage nogensinde vil komme tilbage? Efter at have tænkt over det følte jeg mig fuldstændig tom. Jeg tænkte: Hvorfor skal vi leve uden et mål? Hvor meget jeg end kæmpede med mine fortvivlede tanker og prøvede at skubbe dem ud af mit hoved, kunne jeg ikke. Jeg kan ikke forestille mig en lys fremtid, for hver dag ser vi en ny beslutning fra Taliban om at holde kvinder og piger derhjemme. Jeg opdagede, at jeg havde brugt hele dagen med de her desperate tanker, jeg mærkede ikke engang tiden gå, og nu var det tid til at sove. Inden jeg faldt i søvn, ønskede jeg, at jeg kunne begynde dagen i morgen med en håbefuld nyhed. De negative følelser har fyldt mit sind lige siden i går, så jeg vil skrive mine tanker ned for at slippe af med dem. Sadaf er en ung afghansk kvinde, som bor i hovedstaden Kabul med sine forældre og søskende. Hun gik i gymnasiet, da Taliban tog magten i august 2021, og siden har hun tilbragt det meste af tiden hjemme. Jeg ved ikke, hvor jeg skal begynde. Fra Talibans forfærdelige beslutninger vedrørende kvinder, fortsættelsen af Talibans magt over Afghanistan, eller mine drømme som er knuste. Jeg er ikke sikker på, at jeg en dag vil få dem tilbage. Alle mine tanker er forvirrede og gør mig angst for min fremtid og for mine søstre og kvinderne i Afghanistan. Det er mærkeligt for mig. Der var dage, hvor jeg studerede hårdt og prøvede at blive en succesfuld psykolog og hjælpe mennesker, som er blevet traumatiserede af de seneste årtier. Men ikke nok med at jeg i dag ikke kan hjælpe andre, det er også umuligt for mig at se det for mig. Efter alle skoler og uddannelsesinstitutioner blev lukket for piger, besluttede jeg mig for at lære et nyt fag som frisør eller at sy. Jeg blev meget overrasket, da jeg hørte Talibans ordre om at lukke skønhedssaloner, for skønhedssalon er jo kun for kvinder og havde intet med mænd at gøre. Det var den eneste måde, kvinder kunne være uafhængige på, og nogle kvinder forsørgede endda deres familier på den måde. Derfor turde jeg ikke engang melde mig til en syskole, for der bliver måske også bare indført et forbud mod dem. I stedet prøver jeg på at bruge mine dage aktivt på at læse bøger og hjælpe min bror med noget arbejde derhjemme. Jeg brugte nogle timer på det, så jeg kunne glemme min sorg over alle de her beslutninger i et par timer. De fleste dage står vi alle sammen tidligt op for at gøre de ting, som kræver strøm, og så vi kan få mest muligt ud af de få timers strøm, vi har. Vi står altid med mangel på elektricitet. Hver dag, når jeg har spist morgenmad, begynder jeg med at feje og gøre rent. Jeg pudser vinduer og spejlene. Vi har stadig et stort og smukt hus, som det normalt er mit ansvar at holde rent og ordentligt. Det har jeg travlt med frem til frokosttid. Jeg er ikke særligt interesseret i at lave mad, så det er min søsters ansvar at stå for frokost. Jeg vasker op, efter vi har spist. Efter at have ordnet de ting, havde jeg ikke noget særligt at lave før om aftenen. Før gik jeg til engelskundervisning hver dag. Men efter kurset er blevet lukket, fortsætter jeg det samme program derhjemme. Ud over det har jeg lavet oversættelser med hjælp fra min bror de sidste par dage. Jeg prøver at arbejde så hurtigt som muligt og blive selvkørende. Det er sjovt at oversætte, jeg bruger mere og mere tid på det. Som regel samles familien om aftenen i gårdhaven. Vi taler og drikker te og kaffe. Gennemgår vores minder. Som regel giver min far gode råd og opmuntrer os. Min mor husker stadig den første gang, Taliban var ved til magten. Hun siger, at man ikke skal miste modet, men vente på bedre dage. Jeg brugte resten af aftenen på at studere og arbejde, og sådan slutter jeg mine dage. Da skolerne blev lukket for piger, blev vi isolerede derhjemme. Vi var hjemme i flere måneder, efter Taliban kom. I begyndelsen var situationen meget værre, fordi der gik et rygte om, at de gik rundt til familier, der havde piger over 12 år, og tvang dem til at gifte sig med deres krigere. Det var meget skræmmende for os alle. Absolut ingen ønsker at blive gift i en ung alder med en talibansoldat. I begyndelsen efter Talibans ankomst gik jeg ikke engang ud af huset, men med tiden blev følelsen af angst og frygt mindre. Kvinder kunne begynde at gå ud af huset for at købe ind, hvis de overholdt Talibans regler. Da vi fandt ud af det, besluttede jeg at bruge den eneste mulighed, der var tilbage for at studere. Mine søstre og jeg meldte os til en sprogskole og begyndte at lære engelsk, det var meget spændende. Vi havde dog mange problemer, blandt andet afstanden. Det tager tid at komme til kurset i bil, og vi havde stadig økonomiske problemer, for med Talibans ankomst var de fleste muligheder for arbejde lukket. På trods af det støttede vores familie os, især mine brødre. På vej til kurset skulle vi være iført islamisk tildækning og alt vores tøj, inklusiv sløret, skulle være sort. Jeg skulle have sorte strømper på og en sort maske for munden. Hvis vi ikke havde en burka, skulle vi møde op på kurset med et sort mundbind, ellers fik vi ikke lov at komme ind i klasseværelserne. Sådan gik det i seks måneder. Så beordrede Taliban, at kurset for piger blev lukket… Jeg ved virkelig ikke, hvordan jeg skal beskrive mine følelser på det tidspunkt, så man forstår det. Følelsen af, at jeg er i en blindgyde, og at jeg ikke kan gøre noget for at forbedre mit liv, for at opnå mine drømme og skabe min fremtid. Alt det, vi havde forestillet os, blev ødelagt på én gang. Alle følte det samme, alle var knuste. Min familie var meget berørt af denne beslutning fra Taliban. Det var svært for dem at se vores sorg og skuffelse. I flere måneder kæmpede vi med mentalt og følelsesmæssigt pres. Alle dage var kolde og deprimerende. Vi kæmpede for at holde fast i håbet om, at skoler og kurser snart ville blive genåbnet. Men uger og dage gik, og intet skete. Jeg begyndte at tænke mærkelige tanker. Jeg spurgte mig selv: Kommer jeg til at kunne studere og arbejde uden for hjemmet? Vil al den frihed, vi havde, blive fortæret på få år? Det, der gjorde os mest kede af det, var tanken om, at madlavning og husarbejde er det eneste, vi kan lære i vores liv? Det var i de dage, min bror foreslog, at jeg skulle fortsætte med at studere derhjemme med hjælp fra ham. Han sagde også, at han vil hjælpe med at lære at oversætte tekster og tjene mine egne penge. Det prøver jeg. Jeg følte, at i dag var en god dag. Jeg var mere munter end de foregående dage. Planen var at overstå mit huslige arbejde hurtigt og så kaste mig over oversættelserne. Så kom min brors kone og fortalte, at hun ville bage en ny slags kage. Vi kunne spise den, når min far kom hjem fra naboens bryllup. Jeg gjorde mit husarbejde færdigt hurtigt, bagefter lavede min storesøster mad som sædvanlig, og min svigerinde bagte kage med min lillesøster. Efter frokost gik jeg i gang med mine hjemmestudier og bagefter oversættelserne og fik travlt med det. Omkring solnedgang kom min lillesøster og fortalte, at min far var kommet hjem fra brylluppet og kagen og te stod klar. Jeg gik ned i gårdhaven for at sidde med min familie, drikke grøn te og spise kage. Min far og bror så lidt forvirrede og oprørte ud. Efter lidt tid med forskellige samtaler, rystede min far på hovedet og sagde: ""Historien gentager sig"". Hvordan? spurgte alle. Han fortsatte: ""Bruden blev budt velkommen til festen med sang og glæde, men efter nogle minutter kom talibansoldater og stoppede musikerne. De sagde, at vores samfund er et islamisk samfund, hvor der ikke skal spilles musik, og hvis det sker igen, vil der blive taget retslige skridt imod dem"". Vi blev alle sammen kede af det, og min søster sagde overrasket: ""Jeg troede, at musikken måske var stoppet på grund af en strømafbrydelse"". Min far fortsatte: ""For 27 år siden, da Taliban tog magten i Afghanistan for første gang, skete det samme til et af vores familiemedlemmers bryllup. Taliban gik ind i huset under festen og opførte sig voldeligt"". Min mor fortsatte: ""Ja, jeg havde forventet, at Taliban i dag er det samme Taliban som for 27 år siden. Men nogle mennesker mener, at Taliban nu er blevet mere oplyste og ikke længere bruger vold mod kvinder"". Når man tænker på de seneste beslutninger, som Taliban har truffet mod kvinder, og det faktum, at de tager mere af kvinders frihed dag for dag, kommer jeg til den konklusion, at Taliban stadig har de samme gamle problemer med kvinder. Min mor fortsatte: ""Mange kvinder, som før forsørgede deres familie alene, arbejder nu som regeringsdamer eller tigger på gaden. Eller endnu værre: De er nødt til at sælge deres børn, fordi Taliban har taget alle jobmuligheder fra dem. Det var det samme under deres første styre: Piger måtte ikke gå i skole, de fleste mænd var arbejdsløse, og kun nogle kvinder var i stand til at tage sig af deres familie. De måtte lære at sy og arbejde på systuer og som løn fik de hvede, bønner og ris i stedet for penge"". Min lillesøster spurgte, om der også var regler for hvilket tøj kvinder måtte gå i dengang. Min far lo og rystede trist på hovedet: ""Under Talibans første styre var kvinders beklædning meget mere strengt kontrolleret. Talibansoldater strejfede overalt i byen med piske, og de accepterede ikke, hvis nogen ikke fulgte deres ordrer. Selv hvis en kvinde løftede sit slør for at trække vejret ordentligt bare et øjeblik, ville moralpolitiet se det og piske hende"". Han fortsatte: ""Jeg kan huske en dag, vi var på vej hjem inde fra byen. Der gik en kvinde foran os, hvis ben kunne anes under burkaen"". Min far advarede hende forsigtigt, for Talibans moralpoliti kunne dukke op når som helst. Hun ignorerede, hvad han sagde og fortsatte. Da hun pludselig stødte på Taliban, slog de hende med en pisk med det samme. Min far kunne kun se på og havde ondt af hende. Vi var alle chokerede og tavse efter at have hørt den historie… Nu hvor, der er gået nogle timer, tænker jeg, at forholdene har været lige dårlige for kvinder i begge perioder under Taliban. I dag skulle jeg til optiker sammen med min far, fordi mine briller er i stykker. Jeg skal bruge briller, fordi jeg ser på min bærbare computer så meget. På vej derhen lagde jeg mærke til forandringerne i byen i forhold til før. Byen var fuld af talibansoldater. Der var mange flere kontrolposter, og de prøvede intenst at holde styr på hver en gyde. De stod i vejkrydsene med alt deres udstyr og havde alt under kontrol. Da vi kom til brillemageren, ventede vi på, at det blev vores tur. Jeg var i mine egne tanker og tænkte på alt det, jeg lige havde set. Stemmerne fra de andre i køen blev højere. Der var omkring seks personer. De talte om situationen udenfor og jubilæet for Talibans styre. To af dem mente, at det er meget godt, at Taliban har regeret i Afghanistan i to år, og resten var uenige. De havde en stor diskussion. De to personer sagde, at under Taliban er der ikke længere prostitution og kvinder, som ikke dækker sig ordentligt til. Men de andre var imod det synspunkt. Da jeg kom hjem, tog jeg min tildækning og slør af og lagde det til side. Det var meget varmt, så jeg pøsede vand på mine hænder og i ansigtet for at få det bedre. Vi gik i gang med at lave mad. Efter en halv time kom mine mindre søskende hjem fra skole og fortalte, at skolen holder lukket til på lørdag i anledningen af Talibans jubilæum. Efter maden begyndte jeg mit arbejde, men jeg kunne ikke koncentrere mig. Jeg tænkte på forskellige ting. Jeg er overrasket over, hvordan to år er gået så hurtigt! Det betyder, at vi har levet i elendighed i to år. Selvom Taliban har skabt problemer for både mænd og kvinder, er problemerne meget værre for kvinder. Jeg kan slet ikke forstå, at der er gået to år siden Talibans ankomst. Hver dag i to år håbede vi, at regimet ville ændre sig eller forbedre deres love, men det skete slet ikke! Nu tænker jeg for mig selv: Hvor længe vil denne situation vare ved? Skal vi tilpasse os situationen? Svaret på disse spørgsmål er bestemt ubehageligt. Jeg ser min fremtid som fuldstændig mørk. Jeg ser mine drømme som langt væk og umulige. Jeg tror ikke, at jeg har mere håb eller motivation tilbage. Nogle gange ville jeg ønske, at verden kunne høre min stemme. At verden ville lytte til de ønsker, som alle afghanske piger deler. I podcasten Tilbage til Taliban kan du høre mere om konsekvenserne af Talibans magtovertagelse. Her vender journalist Nagieb Khaja tilbage til Afghanistan to år efter. Du kan høre alle tre afsnit i Udsyn i appen DR Lyd.","Sadafs dagbog efter to år med Taliban: 'Nogle gange ville jeg ønske, at verden kunne høre min stemme'",Nanna Muus Steffensen,2023-08-15 21:16:00+00:00,https://www.dr.dk/nyheder/udland/sadafs-dagbog-efter-aar-med-taliban-nogle-gange-ville-jeg-oenske-verden-kunne-hoere,Udland,2478,evening,32.6349705625413,0,1,0,23.555555555555557
"Hvad gør man, hvis man går rundt med en spirende drøm om at nå bredere ud med sin musik og en karriere i musikbranchen? Tja, lad os bare være ærlige, det er bestemt ikke ligetil, og hvad der virker for den ene, virker ikke nødvendigvis for den anden. Men et sted at starte er KarriereKanonen: Bandakademiet og DR's talentprojekt, som med blandt andet rådgivning, sparring, networking og eksponering på DR's platforme giver udvalgte talenter et kærligt skub på vejen mod toppen af den danske musikscene. Nu er KarriereKanonen klar med dette års udvalgte musiktalenter, som måske kommer til at dukke op i radioen, på festivalplakater og playlister i fremtiden. Og det er din chance for at opdage helt ny musik før alle andre! KarriereKanonen er et talentprojekt og en konkurrence for nye danske musiktalenter. Hvert år udvælger KarriereKanonens jury en gruppe navne med et særligt talent, som har uploadet musik til dr.dk/kanon. De udvalgte deltager i et talentudviklingsforløb og spiller semifinale- og finalekoncerter den 21. marts på Gimle i Roskilde og 16. juni i DR Koncerthuset. Årets talenter er valgt ud af 1.318 kunstnere, som i alt har uploadet 2.133 numre til KarriereKanonen. Tidligere vindere tæller blandt andre The Minds of 99, Pil, Patina og Katinka. KarriereKanonen er et samarbejde mellem DR og Bandakademiet. Du kan læse mere om KarriereKanonen her. De udvalgte kunstnere gennemgår et talentudviklingsforløb og spiller semifinalekoncerter for KarriereKanonens jury og potentielle nye fans blandt publikum den 21. marts - og den 16. juni indtager de endelige finalister DR Koncerthuset ved et stort finaleshow. Se, hvem der er blandt de udvalgte i KarriereKanonen i år, og lær dem at kende herunder. Det tændte en gnist i Dahlin, da hun som helt ung fik en ny ven, der tilfældigvis producerede musik. De startede med at lave musik sammen hjemme på teenage-værelset med en ""lille, skraldet mikrofon"". Allerede efter at have uploadet den første sang på Spotify og Soundcloud blev de kontaktet af to managers, som gerne ville arbejde sammen med dem - hvilket de stadig gør i dag. I dag 22-årige Dahlin, eller Marie Dahl Jakobsen, som hun rigtigt hedder, tog for alvor hul på musikeventyret i 2021, da hun flyttede fra hjembyen Struer til København. Her forelskede hun sig dybt i en fyr, men på trods af de store følelser, gik forholdet i stykker. Og som bekendt er ulykkelig kærlighed en uudtømmelig inspirationskilde, når det kommer til sangskrivning. - Jeg tog i studiet med min producer, og vi prøvede at lave en upbeat sang om en bytur, men det fungerede slet ikke. I stedet satte jeg mig over til et gammelt flygel, og så føltes det næsten, som om den her sang kom ud af mig helt af sig selv, fortæller Dahlin om 'Boycut', som hun er udvalgt til KarriereKanonen med. - Den handler om at forsøge at skubbe sorgen efter en brudt kærlighedsrelation fra sig, men at den alligevel sniger sig ind på en, lige meget hvor man er henne. Dahlin beskriver sin musik som R&B-inspireret pop på dansk, som er lidt ligesom en irriterende men omsorgsfuld ven, der insisterende spørger, hvordan man egentlig har det. - Her træder vi direkte ind i de fortvivlede og forvirrede hjerters klub. Dahlin har en vildt nærværende og troværdig stemme, der sender mig i retning af den rå skrøbelighed, som Sia er verdensmester i, og man kan sgu godt høre, at det her kommer indefra, siger Mathias Buch Jensen, som er musikansvarlig på P3 og medlem af KarriereKanonens jury, der har udvalgt årets talenter. - Tjek også lige produktionen: Indpakningen er ikke alt for poleret, men knirker og knager på en charmerende måde. Lyt til Dahlin med 'Boycut' her. Måske kender du selv følelsen af at stå på klubben og drikke sig til en falsk følelse af lykke, selvom du i virkeligheden ikke har det særligt godt. Det gør Anton Cornelius, og det handler hans sang, 'Den lille cowboy', som har sikret ham en plads i KarriereKanonen, om. Han tog hul på sangen for fire år siden, da han befandt sig i et dybt hul efter i en tidlig alder at være blevet et kendt navn på YouTube, fortæller Anton Cornelius, som kalder sig ANTN, når han laver musik. - Jeg var mest af alt bare forvirret og ung, og heldigvis har jeg det ekstremt meget bedre i dag. Efter at have fået det på afstand har jeg kunnet sætte mig ned og skrive sangen færdig, og den betyder stadig meget for mig. - Mine sange handler også mere generelt om at træffe dårlige valg - især i kærlighed, siger ANTN, der beskriver sin musik som en form for rocket indie-pop. ANTN er vokset op med en mor, der tog ham med til Dizzy Mizz Lizzy-koncerter, og en far, der forærede ham Malk De Koijns ikoniske album 'Sneglzilla', og musikken har fyldt meget for ham, siden han var lille. Og så har han altid elsket at underholde. - Jeg har altid været kreativ, men det er først i løbet af de sidste fire år, at jeg for alvor er begyndt at skrive tekster. I starten tog jeg meget en facade på, så det har været lidt grænseoverskridende at skrive om mere private og følsomme ting. Men jeg håber, det er relaterbart for andre. - ANTN kommer ridende ind på klubben, fuld og lidt slingrende i sadlen, for sådan kan livet også være: til den rodede side. Det her er lyden af fuld fart frem uden at se sig tilbage, mens man godt ved, at det ikke nødvendigvis er det klogeste, siger jurymedlem Mathias Buch Jensen. - Hvis du har det fedt over for eksempel Joyce, giver du også lige ANTN en chance. Lyt til ANTN med 'Den lille cowboy' her. I barndommen var musikken en flugt fra det kaos, der indimellem udspillede sig omkring hende derhjemme. I teenageårene blev den noget, hun kunne fordybe sig i, som hjalp hende med at glemme følelsen af ikke at passe ind. I dag har 24-årige Kaja Klüssmann, som blot kalder sig KAJA, når hun laver musik, svært ved at se, hvordan hun skulle undvære sangskrivning og musikproduktion. Og netop følelsen af ikke at passe ind har sat et tydeligt aftryk på hendes tekster og lyd. - Det må gerne være lidt quirky og underligt og tager både udgangspunkt i lette og svære emner. Det handler en del om at føle sig som en outsider, fortæller KAJA og uddyber, hvordan social angst for eksempel gjorde det svært for hende at være ""ung"" og gå en masse ud sammen med de andre i gymnasiet. Dengang var det svært, men i dag har hun nemmere ved at acceptere, at hun af forskellige grunde har gjort noget andet end de fleste andre omkring hende – og blandt andet fokuseret på sin musik frem for at gå meget i byen eller drømme om den mere klassiske ""villa, volve, vovse""-tilværelse, siger hun. KAJA er udvalgt til KarriereKanonen med sangen 'Fucking Broken', som handler om et kaotisk break-up og følelsen af, at ens verden bliver vendt på hovedet. - Jeg skrev sangen, da jeg var holdt op med at være sur. Når man er meget ked af det, kan den følelse let komme til udtryk som vrede. Og det syntes jeg var spændende at skrive om. - KAJAs univers er stort og fyldt med følelser, som bliver til sange, der rammer lige i hjertet. Nogle gange lyder de som en hyggelig aften ved et lejrbål, og andre gange som hvis iPhone-Siri er blevet slået op med og har skrevet en smuk sang, siger P3-vært og dj Pelle Peter Jencel, som er en del af KarriereKanonens jury. - Det er stort, helt specielt og virkelig godt. Lyt til KAJA med 'Fucking Broken' her. Patrick Slivsgaard Christensen kalder sig BLAME, når han laver musik, og det er der en særlig grund til. Hans sange er nemlig et opgør med den følelse af skyld og skam, han altid har følt over at være den, han er. Da BLAME var 17 år og gik i gymnasiet, var han forelsket i en fyr fra sin klasse. Når de var alene sammen, kyssede de og sagde søde ting til hinanden, men i skolen ville fyren ikke kendes ved ham. - Jeg var forelsket og forvirret over min seksualitet, og hvem jeg var. Det fik mig til at tro, at den kærlighed, jeg følte, ikke var gyldig, for han så mig jo ikke? Så jeg accepterede det, men det fik mig til at føle mig enormt lille, fortæller han. BLAME følte ikke, han kunne spejle sig i sine omgivelser, og det er en af grundene til, at han blandt andet skriver sange om erfaringer, han har gjort sig som queer person, forklarer han. Heriblandt 'Low', som han faktisk skrev allerede dengang i gymnasiet, men som han nu har finpudset og udgivet for at give en stemme til sit 17-årige jeg. - I dag er jeg stolt af den, jeg er, og musikken minder mig om, at jeg ikke skal skamme mig længere. Og jeg håber, at jeg med min musik kan minde andre om, at de ikke skal skamme sig over, hvem de er, eller hvem de elsker. Tidligere har BLAME skrevet sange for og med andre i både ind- og udland. Men i løbet af 2022 besluttede han sig for at kaste sig over de popsange om sine queer-erfaringer, som over årene har samlet støv og nu taget form med vokal og klaver i fokus. - Hør lige, hvad en stærk vokal og et klaver kan gøre! I en verden af TikTok og tusinde flimrende inputs, er det fedt, når der kommer nogen og insisterer på, at du lige skal stoppe op, lukke øjnene, trække vejret dybt og bare lytte og mærke efter, siger P3-musikansvarlig Mathias Buch Jensen. - Sådan en kunstner er BLAME. Klassisk pop-håndværk uden unødvendig indpakning. Lyt til BLAME med 'Low' her. Kamille Beckett Stenbæk, eller bare Kamill, har skrevet, sunget og spillet klaver så længe, hun kan huske. Men det var først efter at have sunget på en scene, at hun for alvor begyndte at tro på sit talent og turde sætte ord på sin drøm om at lave og udgive musik. Efter sin optræden blev hun nemlig rost af en engelsk mand, som tilfældigvis havde siddet blandt publikum, og som viste sig at være den succesfulde sanger John Newman. - Det var totalt overvældende at synge på en scene for første gang. Og efter modtagelsen, jeg fik fra en som ham, tænkte jeg: ""Okay, så kan jeg måske godt tro på, at jeg har noget."" Så begyndte jeg blandt andet at producere og gå i work-mode, fortæller Kamill. Sangen, hun er udvalgt til KarriereKanonen med, hedder 'København tourguide' og handler om at stå i kø til en natklub med sine bedste venner, indtage floor, møde en sød flirt og føle, at verden ligger åben - og ikke tænke på i morgen. - Jeg har prøvet af indfange den der eufori, man kan føle på sådan en aften, når man har varme kinder og et pumpende hjerte. Og selvfølgelig kærligheden til et andet menneske, til natten, men også til en by, som i mit tilfælde er København, siger Kamill. Hun tilføjer, at hendes generation er kendt for at have angst, svært ved at finde meningen med livet og være stressede. Men med sin musik prøver hun at dyrke det energiske, dansable og positive. - Jeg vil gerne komme med en masse energi og få folk til at danse, grine og græde og leve lidt mere. - Kamill er serotonin lige ind i min hjerne. Hun laver sange, der smager af solskin, bekymringsløse sommeraftener, ild i grillen og sand mellem tæerne, siger Mathias Buch Jensen. - Der er håndklap og små trut, og hvis Luis Fonsi, Ricky Martin, Shakira og resten af latin-pop-holdet holder fest på Club Tropicana, er Kamill med som gæst. Lyt til Kamill med 'København tourguide' her. - Jeg tror ikke, jeg er speciel eller noget særligt. Sådan siger 19-årige Kris om sig selv. - Jeg har præcis de samme følelser, som mange andre har, og så prøver jeg at sætte ord på dem. Hvis jeg kan lave sange om mine følelser og synge dem, så kan alle gøre det, hvis de vil, siger Kris, hvis fulde navn er Kristoffer Fischer, med et grin og tilføjer, at hans mor engang har kaldt ham tonedøv. Og man behøver ikke komme fra en musikalsk familie eller have spillet et instrument fra barnsben for at lave musik, mener han. Ikke desto mindre har Kris sammen med sin producer, Mathias Kjeldgaard, udviklet sin lyd, siden de to startede med at lave musik, da Kris gik i 7. klasse. Her opdagede de de danske Soundcloud-rappere 25/8, som viste dem, at man godt kan lave musik fra sit værelse med et musikprogram og en mikrofon. Det inspirerede dem til selv at komme i gang med at producere og rappe. I starten var det mest for sjov. Men i dag er Kris' R&B-inspirerede popsange 100 procent ærlige og i overensstemmelse med hans hverdagserfaringer og de følelser, der følger med. Sangen 'Hvor blev hun af?', som Kris er udvalgt til KarriereKanonen med, handler blandt andet om at lukke et kapitel i sit liv for at give plads til at komme videre og tage nye ting ind. - Jeg skrev den i en periode, hvor jeg skulle afslutte nogle ting, blandt andet en kæresterelation. Den handler om at sige: ""Jeg er glad for de minder og stunder, vi har delt, og det har lært mig meget, men nu skal vi begge videre ud at leve hvert vores liv."" Og om at acceptere, at tingene indimellem går hurtigt, når man er ung, og at det er okay, at alting ikke varer ved. - Nogle gange bliver man overvældet af, hvor fint man kan sætte ord på en situation: ""Solnedgangen kalder på mig. Mens jeg ser hende gå væk fra mig, træder jeg i fodsporene, vi gik i. Hvad gør jeg af en puppe med en sommerfugl inden i?"", citerer Pelle Peter Jencel. - Kris er et poetisk stjerneskud, som med egne ord er forelsket i én, der ikke findes. Til gengæld er vi forelskede i Kris og hans sange. Lyt til Kris med 'Hvor blev hun af?' her. Hvordan ville det lyde, hvis Anne Linnet og Tove Lo fik et musikalsk love child? Spørger du Asta Brix, må du lytte til hendes musik for at finde ud af det. Asta Brix er barn af byen med stort B. Hjembyen København danner nemlig ramme om alle hendes dansksprogede popsange og er som nedslag i hendes dagbog. Hun skriver blandt andet sange om sit første kys, fejlslagne venskaber, forelskelser og break-ups, og sidstnævnte er sangen 'H-15', som Asta Brix er udvalgt til KarriereKanonen med, et eksempel på: - Jeg var enormt forelsket i en fyr, som ikke var så interesseret i mig, men alligevel så vi hinanden. Jeg gjorde alt, hvad jeg kunne for at få ham til at kunne lide mig og endte med at gå på kompromis med mig selv og føle mig uærlig, forklarer Asta Brix om sangen. - En aften i køen på natklubben H-15 spottede jeg ham på lang afstand, mens han overhovedet ikke så mig. Og det var rimeligt sigende for ubalancen i relationen. Asta Brix har arbejdet med sin lyd og sangskrivning, siden hun var 17 - og i 2022 blev det engelske sprog skiftet ud med det danske, som blev en ny kilde til inspiration. - Jeg følte, det engelske blev for distanceret. Jeg kan ikke på samme måde gemme mig bag ordene, når jeg skriver på mit modersmål, siger hun. - Det ene øjeblik får Asta Brix en til at mindes en helt ung Medina og hendes sad bangers - det næste sendes man tilbage til 80'erne og de store omkvæd, siger Pelle Peter Jencel. - Hvis du er i tvivl om, hvad en god popsang egentlig er, så sæt Asta Brix på, og så held og lykke med at få hendes melodier til at forlade din hjerne igen. Lyt til Asta Brix med 'H-15' her. Alle musikalske eventyr starter et sted, og for Louis Bjørsted startede det, da han som 15-årig blev træt af at spille fodbold og anskaffede sig et keyboard. Men det faldt ham ikke let at spille og synge fra dag ét. I dag er Louis 20 år og har fået bedre styr på både produktion, sang og tekst, som han skriver ud fra sine egne oplevelser med ikke helt at kunne finde sin vej i livet. - Sangene handler ofte om at være forvirret over, hvad næste skridt er, og ikke helt vide, hvor man er på vej hen. Vi vil nok alle bare gerne nå til et sted, hvor vi føler, vi er på rette vej, har en ro i os selv og nogle relationer omkring os, vi kan stole på. Men vejen dertil er ikke altid lige let, forklarer Louis. Sangen 'Vil du være min ven?', som Louis er udvalgt til KarriereKanonen med, er ingen undtagelse. - Den handler om at føle sig lidt på vildspor og være usikker på et forhold, og at have nogle ting, man skal finde ud af, inden man måske kan blive venner på et senere tidspunkt. Selvom hans pop-, R&B- og hiphop-inspirerede sange til tider tager udgangspunkt i følelsen af ensomhed og livets nedture, forsøger Louis altid at fokusere på lyset for enden af tunnelen og noget opmuntrende, tilføjer han. - Når Louis åbner munden, føles det på én og samme tid helt trygt og meget spændende. Han har en stemme, som man vil have mere af. Den er varm som en god kop kakao med flødeskum, men har en skrøbelighed, der gør, at man virkelig lytter efter, når han synger, siger jurymedlem Pelle Peter Jencel. - At han så samtidig kan skrive sange med tekster, der gør, at man ved allerførste lyt føler, at man forstår, hvad han føler, og har lyst til at synge med, gør ikke Louis mindre tiltalende. Lyt til Louis med 'Vil du være min ven?' her. Da tæppet blev revet væk under os alle sammen for tre år tid siden, fik mange pludselig travlt med at kaste sig over nye hobbyer som strikning, hækling og bagning. Men for sanger og sangskriver Gry Colding Ebbesen, som netop havde færdiggjort sin master på musikkonservatoriet og så frem til at spille et vigtigt festivaljob, kom det mest af alt til at handle om at se indad. - Da alle mine planer gik op i røg, var der pludselig anledning til at få styr på nogle ubalancer inden i mig selv, som gjorde, at jeg havde det virkelig dårligt, siger Gry Colding Ebbesen med kunstnernavnet MoonBee. - Mine ""feminine"" sider, som for eksempel at være omsorgsfuld, er altid blevet rost meget af mine omgivelser, mens de mere ""maskuline"" sider, som at have et stort drive, ambitioner og tage plads, har resulteret i, at jeg har fået at vide, jeg fylder for meget, og min nysgerrighed er blevet fortolket som bedrevidenhed. Så jeg har altid undertrykt de sider af mig selv, fordi de har fået mig til at føle mig skamfuld. Det startede en personlig rejse, som gik ud på at lære hele sin personlighed bedre at kende og give plads til den. Og pludselig begyndte musikken også at handle om netop det - blandt andre sangen 'Bottomless Pit', som MoonBee er udvalgt til KarriereKanonen med. - Den blev ligesom et manifest, jeg skrev til mig selv – med en tro på, at der lå lysere tider forude. Den kickstartede en lavine af personlige ting, som jeg har bearbejdet i musikken siden. Jeg er et sted, hvor jeg har min egen ryg nu. Trods de til tider tunge erfaringer og tanker, teksterne tager udgangspunkt i, er det musikalske udtryk både ekstrovert, hyperpoppet og fantasifuldt, tilføjer MoonBee. - Årh, jeg får spontant lyst til at lave dobbelt-ding på cykelringklokken og trampe lidt hurtigere i pedalerne med et kæmpe smil på læberne, siger Mathias Buch Jensen om MoonBee. - MoonBee laver elektronisk opturs-popmusik a la Dua Lipa og Christine & the Queens og er perfekt, når du har lyst til at dreje rundt om dig selv med armene ud til siden. Lyt til MoonBee med 'Bottomless Pit' her. De udvalgte talenter spiller semifinalekoncerter på spillestedet Gimle i Roskilde den 21. marts, og er du hurtig og heldig, kan du hente billetter gratis på Gimles hjemmeside.",'Det er helt specielt og virkelig godt!' Her er årets udvalgte talenter i KarriereKanonen,Nanna Mejer Sørensen,2023-03-01 07:58:00+00:00,https://www.dr.dk/p3/det-er-helt-specielt-og-virkelig-godt-her-er-aarets-udvalgte-talenter-i-karrierekanonen,Underholdning,3395,morning,36.60066605215427,0,1,0,42.714285714285715
"Mistrivlsen stiger i samfundet, og det samme gør antallet, der får en psykisk diagnose. Men ifølge videnskabsjournalist, forfatter og ph.D i neurobiolog Lone Frank er der en stor del af dem, der søger hjælp ved psykatrien, der ikke opfylder kravene til en diagnose. - Der er mange, der søger hjælp og gerne vil være syge. Men det er de altså ikke, siger hun. Ifølge hende skyldes det, at vi er blevet mindre tolerante for almenmenneskelig lidelse. Og det er et problem. For når flere søger hjælp i systemet uden reelt at være syge, så kommer det på bekostning af ressourcer til de, der har rigtige, psykiske lidelsder: - Der er en gruppe af meget hårdt ramte mennesker, som risikerer at få dårligere betingelser, fordi der skal bredes så meget ud, siger hun. Se hele udsendelsen på DRTV",Videnskabsjournalist og forfatter: Middelklassens behov for diagnoser presser de svageste. ,Malthe Hangaard Dahl,2023-07-27 18:20:00+00:00,https://www.dr.dk/nyheder/politik/videnskabsjournalist-og-forfatter-middelklassens-behov-diagnoser-presser-de-svageste,Politik,137,evening,37.58823529411765,1,0,0,65.0
"Israelske sikkerhedsstyrker sprængte tidligt i morges en bygning i luften i Askar-flygtningelejren i Nablus på den besatte Vestbred. Det skete med begrundelsen om, at en formodet angrebsmand, som blev dræbt i marts, havde boet i bygningen. Det israelske militær har delt denne video af aktionen: Dagens aktion er i tråd med en mangeårig israelsk strategi med at jævne formodede palæstinensiske angrebsmænds hjem med jorden, beretter nyhedsbureauet AP. Israel forsvarer fremgangsmåden med, at det skal have en præventiv effekt, men den er blevet heftigt kritiseret af menneskerettighedsgrupper, der betegner det som kollektiv straf, hvilket er forbudt under international lov. Modstandere peger på, at ødelæggelsen ofte rammer sagesløse familiemedlemmer og gør dem hjemløse, hvilket styrker en ond cirkel af vold og blodsudgydelser i konflikten mellem israelere og palæstinensere, påpeger AP. Den 49-årige formodede gerningsmand mistænkes for at stå bag drabet på to israelske brødre i byen Hawara i slutningen af februar. Han blev efterfølgende dræbt under en israelsk razzia i Jenin-flygtningelejren måneden efter.",Israel sprænger formodet angrebsmands tidligere hjem i luften,Sean Coogan,2023-08-08 17:14:00+00:00,https://www.dr.dk/nyheder/udland/israel-spraenger-formodet-angrebsmands-tidligere-hjem-i-luften,Udland,161,evening,57.57491289198606,1,0,0,58.0
"Når temperaturen er over 25 grader, er det officielt en sommerdag. Og sådan en af slagsen kan vi meget vel få i løbet af i dag. I hvert fald bliver det tæt på mange steder landet over. Det siger DR's vejrvært Anders Brandt. - Temperaturen kan nå op omkring de her 25 sommerdags-givende grader. Allerede inden middagstid kan vi regne med mellem 22 og 23 graders varme. Især fynboerne og sjællænderne kan regne med at få sig en vaskeægte sommerdag. I går var det årets hidtil varmeste dag med den højeste temperatur målt til 24,7 grader i København, og også aftentemperaturen har her i weekenden været høj for årstiden med 15-16 grader. De meget sommerlige varmegrader ser dog ikke ud til at fortsætte resten af ugen, selvom der kommer en del sol. Hvis dagen i dag ikke byder på de famøse 25 grader, så bliver årets første sommerdag ikke denne uge, viser prognoserne. Natten til tirsdag kan vi forvente regn- og tordenbyger flere steder i landet, og de andre af ugens dage bliver næppe sommerdage efter DMI's fastlagte definition. Tirsdag, onsdag og torsdag forventes at blive noget køligere med temperaturer mellem 17 og 20 grader. - Der kommer masser af sol hen over landet, men det bliver noget blæsende, og dagtemperaturen når ikke meget over 13-18 grader, siger Anders Brandt. Det bliver også noget køligere i aften- og nattetimerne med en temperatur helt ned til 6-9 grader og op til 10 grader.",I dag kan vi få årets første sommerdag med 25 grader,Maja Lærke Maach,2023-05-22 06:02:00+00:00,https://www.dr.dk/nyheder/vejret/i-dag-kan-vi-faa-aarets-foerste-sommerdag-med-25-grader,Vejret,242,morning,35.45662232504338,0,1,0,20.090909090909093
"PostNord Danmark rundt blev indledt med 170 kilometer med start og slut i Aalborg. Det blev en begivenhedsrig dag med aggressiv kørsel og besværlige vejrforhold, og underholdningen var i top. Flere danskere bød sig til om etapesejren, men i sidste ende var det en nordmand, der stjal showet, da Søren Wærenskjold kørte fra alt og alle i finalen og trillede alene over stregen i Aalborg. DR Sportens cykelekspert Brian Nygaard giver herunder overskrifterne efter PostNord Danmark rundts første etape. - Det var en dramatisk åbning af cykelløbet, og det var der flere årsager til. Der blev kørt en hård finale, og vejret havde også en rolle at spille, mens punkteringer og styrt også blev en del af en begivenhedsrig første dag. - Der var nogle interessante taktiske ting, der var med til at skabe finalen, men da Søren Wærenskjold listede væk, var der bare ingen, der kunne eller havde muligheden for at gå med, og så vandt han rimelig sikkert. - Det var et fedt cykelløb, der satte standarden for, hvad vi kan forvente de næste dage. Det blev ikke en dag, der gik helt efter Mads Pedersens hoved. Den danske stjerne punkterede undervejs, men formåede alligevel at kæmpe sig op og være en del af finalen. - Mads Pedersen laver en vildt imponerende præstation, fordi han kommer tilbage fra punkteringen og laver et kæmpe arbejde for at bringe sig selv i spil til etapesejren. - Han viser, at han tror på det sin mulighed i det samlede klassement. Med Mads Pedersen og Mattias Skjelmose med til sidst, lå Trek i en god position til at vinde 1. etape, men det blev altså Uno-X rytteren Søren Wærenskjold, der var stærkest. Men det er umiddelbart godt for spændingen på morgendagens etape, der byder på 164 kilometer fra Kjellerup til Silkeborg. - Vi kan forvente mere af det samme, som vi så i dag. Nu har vi fået Trek fra en forsvarsposition til en angrebsposition, og de skal udnytte, at de har nogle stærke ryttere, så de skal udfordre Uno-X, der har et virkelig stærkt hold. - Jeg tror, vi får en mere interessant etape, end vi havde fået, hvis Mads Pedersen eller Skjelmose havde været bedre i dag. Så hvad der er skidt for Trek, er godt for cykelløbet, da jeg tror, de kommer til at gå til den i morgen. - Og jeg tror, det er Mads Pedersen, vi skal holde øje med, slutter Brian Nygaard. Du kan se 2. etape af PostNord Danmark rundt direkte på DR1 i morgen fra klokken 13.55.","Dagens danske rundtur: Mads Pedersen viste, at han tror på samlet sejr",Kasper Aleksander Thrane,2023-08-15 20:20:00+00:00,https://www.dr.dk/sporten/cykling/postnord-danmark-rundt/dagens-danske-rundtur-mads-pedersen-viste-han-tror-paa-samlet,Sport,423,evening,39.46577907218639,1,0,0,28.666666666666668
"Så er ventetiden forbi. De 140 ryttere i årets felt er trillet ud på den 32. udgave af PostNord Danmark Rundt. Èn af dem er danske Magnus Cort, som er én af tre danske ryttere på EF Education-EasyPost-holdet. Den 30-årige bornholmer, som i 2016 blev samlet toer i PostNord Danmark Rundt, kørte senest cykellkøb ved VM, hvor han dog måtte stå af cyklen med 100 kilometer til mål. Alligevel håber han på succes under dette års rundtur i Danmark. - Vi skal ud og køre cykelløb, og jeg håber, at enten jeg eller en holdkammerat kan nappe en etapesejr undervejs og være på podiet til slut, lød det fra Magnus Cort kort før dagens start. Magnus Cort er på EF Education-EasyPost kollega med danskerne Mikkel Honoré og Michael Valgren. Og hos det amerikanske hold er taktikken klar i bestræbelserne på at slå de to landsmænd og forhåndsfavoritter fra Trek-mandskabet Mads Pedersen og Mattias Skjelmose. - Det kan være, jeg sørger for at de kigger på mig, og så kører Valgren i den anden side af vejen, lyder det fra Cort. Og den plan er måske ikke så ringe endda. Michael Valgreen ved nemlig, hvordan man vinder PostNord Danmark Rundt. Både i 2014 og 2016 stod han øverst på podiet efter den sidste etape som samlet vinder af løbet. Selv er Valgren dog ikke så meget for at snakke vinderchancer. Han sender favoritværdigheden på holdet direkte tilbage til Cort. - Vi har Magnus, som er vores kaptajn i forhold til det samlede klassement, og han skal jo holde sig til i dag og finde ud af, om han vil køre med eller satse på en massespurt, siger Michael Valgren. - Og så har vi Honoré(Mikkel Honoré, red.) og jeg, der skal ud og opsøge nogle muligheder og være på forkant og gøre cykelløbet hårdt for Magnus’ skyld. Men I er måske også flere, der skal køre om klassementet? - Det må vi se på dag for dag. Det er altid godt at have flere kort at spille, fortæller Valgren. Dagens første etape køres med start og mål i Aalborg, og selvom den måske på papiret kan se overkommelig ud, kan den i følge Magnus Cort godt komme til at trække tænder ud. - Jeg forventer, at favoritterne kommer samlet hjem, men der kan godt komme en udskilning, og det skal vi selvfølgelig holde øje med, siger Magnus Cort. Også Michael Valgren tror på en hård etape, som både kan ende med en en sprint om sejren, eller at et udbrud kører hjem. - Jeg forventer et benhårdt cykelløb, som vi forhåbentlig kan være med til at præge. Det kan blive fugl eller fisk, men uanset hvad, tror jeg nok, vi skal få en lyserød trøje at se i front, siger Michael Valgren. Du kan følge dagens etape og resten af PostNord Danmark Rundt direkte på DR1 og på dr.dk.","Magnus Cort satser på afledningsmanøvre, hvis han skal snyde Mads P. og Skjelmose",Morten Mølby,2023-08-15 14:25:00+00:00,https://www.dr.dk/sporten/cykling/postnord-danmark-rundt/magnus-cort-satser-paa-afledningsmanoevre-hvis-de-skal-snyde,Sport,478,day,33.389420203227736,1,0,0,21.884615384615387
"To russiske missiler ramte i aftes den ukrainske by Pokrovsk i Donetsk-regionen, cirka 50 kilometer fra frontlinjen. En lejlighedsbygning blev ramt, og mindst syv personer er blevet dræbt, oplyser den regionale guvernør, Pavlo Kyrylenko, i en udtalelse ifølge nyhedsbureauet Reuters. Ifølge guvernøren var fem af de dræbte civile, en var redningsmand og en var soldat. Der er 82 sårede efter angrebet. De fleste af dem er civile – en er desuden medlem af det lokale byråd, siger ukrainske embedsfolk. Angrebet blev udført med tidsforskudte missiler, hvor det andet missil ramte 40 minutter efter det første. Derfor er redningsfolk både blandt de dræbte og sårede. Ifølge guvernøren var det første angreb rettet mod civile, mens det andet var rettet mod de tjenester, der ankom til stedet. Det siger han ifølge mediet Radio Svoboda. Og det er noget, man har observeret før, siger DR's Europakorrespondent, Anna Gaarslev. - Det er en model, vi har set ved flere andre angreb i Ukraine. Altså, at man affyrer et missil, og mens redningsfolkene er i gang, så angriber man igen, siger korrespondenten, der her til formiddag besøgte det bombede område. Missilangrebet har også beskadiget et hotel og flere lejlighedskomplekser i en travl del af Pokrovsk. Det har blandt andet givet skader på en pizzarestaurant, som er en af byens mest populære spisesteder, og som ofte er besøgt af både soldater og udenlandske journalister. Det fortæller Anna Gaarslev, der selv har været på pizzeriaet flere gange. Også hotellet, der er blevet ramt, er velbesøgt af soldater og udenlandske journalister, fortæller hun. Hun har talt med flere lokale i byen i dag, der er meget berørt over missilangrebet. - Vi er gidsler i denne krig, siger pensionisten Antonina. - Prøv at se! Det her er et pizzeria, ovenpå er der lejligheder. Ved siden af ligger der et hotel. Det er slet ikke et militært mål. De bomber der, hvor vi civile er. Vi har aldrig gjort russerne noget. Det her er en forbrydelse, siger hun til DR. Også musiklæreren Viktoria oplever angrebet som en forbrydelse. - Folk er i chok. Det bør ikke ske. Men Gud er dommer over dem, der har gjort det her, siger hun. Den østukrainske by Pokrovsk er nær fronten og har stor betydning på det praktiske plan, fortæller Anna Gaarslev. Byen lægger blandt andet jord til en militærbase og fungerer som et fordelingssted for forsyninger. Men det er altså civile mål i en travl del af byen, hvor der ofte er mange mennesker i omløb - herunder soldater - som i går blev ramt af det russiske dobbeltangreb. - Det er desværre ikke så usædvanligt, at man går efter civile mål. Vi så det blandt andet i Kramatorsk, hvor et pizzeria blev angrebet, fortæller Anna Gaarslev. Angrebet på det travle pizzeria i Kramatorsk i slutningen af juni kostede 13 mennesker livet - herunder fire børn - og sårede omkring 60 personer.","Først ramte et missil - 40 minutter senere ramte endnu et, mens redningsarbejdet var i gang: 'Gud er dommer over dem, der har gjort det her'",Selin Türker,2023-08-08 20:42:00+00:00,https://www.dr.dk/nyheder/udland/foerst-ramte-et-missil-40-minutter-senere-ramte-endnu-et-mens-redningsarbejdet-var-i,Udland,479,evening,36.17476493782226,0,1,0,33.0
"I snart to dage har flere områder i både Norge og Sverige været ramt af voldsomt uvejr i form af blæst og store mængder regn. Og vejret er altså ikke blevet bedre i løbet af natten til tirsdag. Flere hjem i Norge er blevet evakueret, og samtidig er der nu blevet registreret flere jordskred, skriver politiet på det sociale medie X, tidligere kendt som Twitter. Det norske medie NRK skriver, at 30 husstande måtte evakueres i Østre Toten Kommune natten til tirsdag, fordi man frygter, at vandstanden i floden nær husstandene vil stige yderligere. Indtil videre er der rapporteret op til 100 millimeter nedbør forude. Oversvømmelserne her er lidt uden for den norske hovedstad Oslo. Herudover er tre personer er savnet på kysten udenfor Bømlo i Sunnhordland. Det oplyser Hovedredningscentralen (HRS) til det norske medie NRK natten til tirsdag. Ifølge NRK skulle de savnede være udenlandske fiskere, der har siddet fast på grund af uvejret. Politiet havde sidst kontakt til dem mandag aften, men mistede kontakten i løbet af den sene aften. Også i den norske hovedstad står det skidt til, hvor Oslos borgmester, Raymond Johansen, mandag aften opfordrede indbyggerne i hovedstaden til at arbejde hjemmefra hvis muligt. - Vi anbefaler, at de som kan, og som har sin arbejdsplads i Oslo, arbejder hjemmefra i morgen (tirsdag red.) for at undgå belastning på veje og i den kollektive trafik, skrev han på sin Facebook. Borgmesteren understregede samtidig, at situationen i Oslo er både “krævende” og “uoverskuelig” på grund af de store mængder af nedbør. - Vi ved ikke, hvad morgendagen vil bringe, lød det i borgmesterens opslag. Et helt konkret eksempel på uvejret kunne ses, hvis man mandag aften sad og fulgte med på den kristne tv-station Kanal 10, der har studie i kælderen af en bygning i Oslo. Midt i udsendelsen “Vi ber for dig” begyndte det nemlig at fosse ind med vand i studiet. TV-stationens redaktør, Øyvind Rygg, fortæller til mediet Verdinytt, at det er anden gang at det sker i løbet denne sommer. Også i Sverige har man kæmpet med det voldsomme vejr i flere dage. Her har den massive mængde regn været skyld i, at et tog med 120 passagerer på en strækning nord for Stockholm blev afsporet, fordi jorden under skinnerne blev ødelagt. To kom lettere til skade. Fra midnat i går var der registreret over 25.000 lynnedslag i landet, og der forventes mere end 50 millimeter regn i løbet af dagen. I løbet af natten er Susabäcken, der løber gennem Åre Kommune i Sverige, blevet oversvømmet som følge af den kraftige regn. Det skriver SVT, der samtidig oplyser, at det fortsat er uklart, hvor omfattende skaderne er på nuværende tidspunkt. Alle veje gennem byen er lukket og indbyggerne er blevet opfordret til at blive indendørs. Herudover har over 11.000 husstande i det centrale Sverige, Dalarna, haft strømafbrydelser i løbet af dagen og natten på grund af tordenvejr, Det kraftige uvejr, der har fået navnet 'Hans', forventes at fortsætte i både Norge og Sverige tirsdag.","Det voldsomme vejr fortsætter i både Norge og Sverige: 'Vi ved ikke, hvad morgendagen vil bringe’",Selin Türker,2023-08-08 06:51:00+00:00,https://www.dr.dk/nyheder/udland/det-voldsomme-vejr-fortsaetter-i-baade-norge-og-sverige-vi-ved-ikke-hvad-morgendagen,Udland,500,morning,42.629766647694936,0,1,0,41.0
"Du kan roligt begynde at glæde dig til årets PostNord Danmark Rundt, som begynder tirsdag. For ifølge DR Sportens cykelkommentator Tobias Hansen venter der et brag af en udgave af etapeløbet. - Kærligheden, de danske rytter får fra befolkningen undervejs, er gigantisk, og den oplever jeg som kommentator hver dag, siger Tobias Hansen. - Det glæder jeg mig helt vildt til at opleve igen. PostNord Danmark Rundt er sammen med Tour de France noget af det sjoveste at være med til. Men hvem står øverst på podiet, når de fem etaper er færdige, og hvilken etape bliver særligt udfordrende? I artiklen herunder giver DR Sportens cykelkommentator dig et overblik, inden løbet går løs med starten i Aalborg. Mads Pedersen og Mattias Skjelmose fra holdet Trek-Lidl er så store favoritter, at de bliver svære at overgå, mener Tobias Hansen. - Ved VM i linjeløb i sidste uge viste de begge, at de er i superform, og derudover kører de på det stærkeste hold. Mattias Skjelmose er fremragende på enkeltstarten (femte etape, red.), som vil afgøre meget, og Mads Pedersen kan vinde en masse bonussekunder på de første fire etaper, siger han. Hos EF Education har Michael Valgren og Magnus Cort også tænkt sig at gå efter den samlede sejr, men de får det svært, spår Tobias Hansen. - Det ville glæde mig, hvis Michael Valgren kunne køre med om sejren efter sit frygtlige styrt og lange skade. Det gik bare ikke så godt til DM, så jeg er spændt på, om han er, hvor han skal være, siger han. - Magnus Cort har set halvskidt ud under Tour de France og VM. Han ser ikke så god ud til enkeltstartsdisciplinen længere, så jeg har ham ikke som en af de største favoritter. Vanen tro danner Vejle ramme om den vildste etape i PostNord Danmark Rundt. Kiddesvej, der stiger 21 procent undervejs, er og bliver en svær forhindring, når feltet torsdag skal ud på tredje etape. - De skal forbi stigningen tre gange, og det giver altid et sjovt, eksplosivt og interessant element til løbet, siger Tobias Hansen. Derfor forventer han, at Vejle-etapen bliver den mest seværdige. - Ud over enkeltstarten vil den også få størst indflydelse på det samlede klassement, vurderer DR Sportens cykelkommentator. Sidste år besøgte profiler som Egan Bernal, Geraint Thomas og Michał Kwiatkowski alle Danmark, i hvad der dengang blev kaldt den mest stjernespækkede udgave længe. Sådan er det dog ikke i år, men det betyder langt fra, at løbet mangler spænding, understreger Tobias Hansen. - Der er ikke ét stærkt hold a la Ineos, som kommer til at kontrollere løbet, hvilket gør, at det bliver sværere at holde fast i feltet. Det bliver endnu mere eksplosivt, end hvad vi normalt er vidner til, siger Tobias Hansen. - Løbet bliver anderledes i år, da de første tre etaper er kuperede, hvilket vil give en stor udskilning. PostNord Danmark Rundt kan følges fra tirsdag den 15. august til og med lørdag den 19. august på DR1, DRTV og dr.dk.","Danske profiler, en led kongeetape og eksplosiv spænding: Derfor skal du se PostNord Danmark Rundt",Philip Selmann,2023-08-15 08:10:00+00:00,https://www.dr.dk/sporten/cykling/postnord-danmark-rundt/danske-profiler-en-led-kongeetape-og-eksplosiv-spaending,Sport,500,morning,36.30472334682861,1,0,0,55.0
"Michael Valgren nikker for at understrege sin pointe, mens han selvsikkert leverer ambitionen for den kommende uge. Den 31-årige danske cykelrytter vil ""vildt gerne vinde"" etapeløbet PostNord Danmark Rundt, når det begynder tirsdag eftermiddag i Aalborg. - Det bliver vanvittigt svært, men jeg tror på, at jeg kan køre et godt klassement, siger han til DR Sporten. En samlet placering i top-10 vil også være acceptabelt, skynder Michael Valgren sig at tilføje. Men vejen til den slags udmeldinger har været lang og sej, siden EF Education-rytteren i juni kørte ud over en skrænt under etapeløbet Route d'Occitanie. Hans hofte gik af led, hans knæ tog skade, og han pådrog sig samtidig et bækkenbrud. Karrieren blev sat på pause og troen på comebacket vaklede. Men langsomt voksede selvtilliden, hvorfor han blandt andet kunne stille til start ved DM i linjeløb og i denne uge til PostNord Danmark Rundt. Undervejs har han dog måtte stække sit ego. Som en del af sin genoptræning blev Michael Valgren rykket ned på EF Educations udviklingshold og måtte derfor ikke deltage i sportens største løb på World Tour-plan. Det betød, at han blandt andet deltog i amatørkonkurrencer a la det italienske løb Strade Bianche Gran Fondo. Han har tidligere vundet klassikeren Amstel Gold Race samt nappet en bronzemedalje ved VM i linjeløb, hvorfor det var svært at gå ned i niveau. - Det har været hårdt, for det var ikke der, jeg ville være, siger Michael Valgren, der har vundet PostNord Danmark Rundt to gange. - Navnene har været nogle andre end Flandern Rundt og Tour de France, men løbene har stadig været hårde, og der er altid fem til ti rigtig gode ryttere med, så på den måde er der ikke den store forskel ud over navnet og prestigen. Holdkammeraten Magnus Cort, der i det nye år skifter til UnoX-holdet, har fulgt Michael Valgrens comeback tæt og er meget imponeret. - På et par træningslejre i vinter kæmpede han med det og kunne ikke træne med på fuld styrke. Det har været dejligt at se i løbet af året, at han kører nogle fornuftige cykelløb. Det var jo slet ikke givet, at han kunne komme tilbage efter styrtet, siger Magnus Cort til DR sporten. Michael Valgren håber, at han kan fortsætte sin opadgående formkurve ved at blande sig i topstriden ved PostNord Danmark Rundt. ""Så skal det nok blive godt igen på et tidspunkt,"" som han siger. - Jeg er ved at være der, hvor jeg gerne vil være, og jeg glæder mig til at køre alle de cykelløb, jeg kører for tiden, forklarer Michael Valgren. Han nikker igen. Den øverste plads på podiet er målet ved PostNord Danmark Rundt, men sker det ikke, er det helt okay. - Jeg har et fint program for efteråret, så jeg kan blive rigtig klar til næste år. Da vil jeg gerne være helt tilbage og ovre alt det her. PostNord Danmark Rundt kan følges fra tirsdag den 15. august til og med lørdag den 19. august på DR1, DRTV og dr.dk.",Et år efter sit mareridtsstyrt drømmer Michael Valgren om at vinde Danmark Rundt,Philip Selmann,2023-08-14 20:35:00+00:00,https://www.dr.dk/sporten/cykling/postnord-danmark-rundt/et-aar-efter-sit-mareridtsstyrt-droemmer-michael-valgren-om,Sport,504,evening,37.809832707408674,1,0,0,51.46153846153846
"Det er absolut ikke kun i Danmark, at vejret viser tænder. Vores svenske og norske naboer oplever i endnu højere grad, at storm og oversvømmelser har ramt deres lande. Blandt andet i Gøteborg på den svenske vestkyst er Göta-elven løbet over. Ifølge P4 Göteborg har oversvømmelserne nogle steder ført til, at man nogle steder på havnen i byen stod i vand, der var 70-80 centimeter dybt. Samtidig har Gøteborg by måttet lukke for sit indtag af drikkevand, fordi urenset spildevand løber ud i elven. Også den svenske kommune og by Åre, der huser et stort skisportssted, er ramt af oversvømmelser. Her har oversvømmelserne ført til store ødelæggelser, som SVT udtrykker det. Beboerne i byen er tidligere blevet bedt om at holde sig indendøre, fordi der kom store mængder vand gennem byen oppe fra fjeldet. SVT's reporter Sara Leijman har besøgt byen tæt på den norske grænse og fortæller, at hun blev chokeret, da hun kom ind i byen, fordi så mange ting er ødelagte. - Der er store ødelæggelser i byen, og det var lidt af et chok, da jeg ankom her til morgen. Man kan se, hvordan jord, sten og murbrokker er væltet og røget med vandet og ned mod byen, siger hun. Daniel Zurita, der er medejer af en restaurant, siger til SVT, at han aldrig har set noget lignende. - Det, jeg ser lige nu, er en katastrofe. Det er skræmmende, siger han. Daniel Zurita både bor og arbejder i Åre, men selvom meget er ødelagt af vandet, så er hans lejlighed og restaurant gået fri. - Vi er meget heldige. Restauranten er perfekt. Lejligheden er perfekt, men alt andet er en katastrofe, siger han. Se videoen, hvor Daniel Zurita fortæller om situationen, og hvordan det ser ud i Åre, her: I løbet af dagen er tusindvis af svenske rejsende blevet berørt af aflysninger af færgeafgange og anden offentlig transport. I Norge er situationen den samme. Flere personer er ifølge NRK også blevet evakueret, og omkring 1.000 personer er isoleret i Asak nordøst for Oslo. Derfor må Røde Kors nu bringe mad til beboerne via en lille skovsti. Et af de steder, hvor folk er blevet evakueret, er i Bagn, der ligger vest for Lillehammer. Her blev et hus og en garage ramt af et mudderskred tirsdag eftermiddag, men ifølge politiet befandt ingen mennesker sig i huset, da det skete. Langs Lenaelva i Norge bor Aase Hoel. Hun har boet der i snart 20 år og har aldrig set vandstanden i elven være så høj før. Alligevel var hun ikke så nervøs, inden hun blev evakueret. - Jeg tænkte, at jeg ville sove i soveværelset ud mod gaden. Hele huset ville nok ikke vælte i vandet, måske kun halvdelen. Men beskeden kom fra kommunen, så vi måtte jo respektere det, siger hun. Ifølge NRK er en 70-årig kvinde tirsdag faldet i en elv Aurland, men er blevet fundet i live efter en redningsaktion. Uvejret menes alene i Norge tirsdag eftermiddag at have gjort skade for 500 millioner kroner, skriver NRK. Men der forventes at komme endnu flere skadesanmeldelser senere, så beløbet vil angiveligt blive højere.",'Hans' har været hård ved Sverige og Norge: 'Det er en katastrofe og meget skræmmende',Jakob Slyngborg Trolle,2023-08-08 20:44:00+00:00,https://www.dr.dk/nyheder/udland/stormen-hans-har-vaeret-haard-ved-sverige-og-norge-det-er-en-katastrofe-og-meget,Udland,518,evening,34.53252861838377,1,0,0,35.0
"Den danske rundtur er i gang, og første etape bød på knap 170 kilometer i og omkring Aalborg, der var både start- og målby for den store premiere. Her blev den norske Uno-X-rytter Søren Wærenskjold den helt store vinder, da han på de sidste kilometer stak af fra de øvrige favoritter og kørte alene over målstregen. Allerede efter få kilometer blev dagens udbrud etableret, da seks ryttere, her i blandt tre danskere, stak afsted ud af Skipper Clements Vej. Nede bagved, bag de riges glintrende hjelme, lod storholdene Lidl-Trek og Soudal Quick-Step de seks lykkeriddere få op mod to minutter, velvidende at de sandsynligvis ikke ville holde helt til mål. 1. Søren Wærenskjold (Uno-X Pro Cycling Team) 2. Fabio Jakobsen (Soudal - Quick Step) 3. Mads Pedersen (Lidl - Trek) 4. Tobias Lund Andresen (Team dsm - firmenich) 5. Vito Braet (Team Flanders - Baloise) 6. Søren Kragh Andersen (Alpecin-Deceuninck) 7. Sebastian Kolze Changizi (Tudor Pro Cycling Team) 8. Sebastian Nielsen (Team ColoQuick) 9. Andreas Stokbro (Leopard TOGT Pro Cycling) 10. Luca Colnaghi (Green Project-Bardiani CSF-Faizanè) Undervejs på etapen begyndte regnen at sile ned, da rytterne ramte Rebild Bakker. Her kunne Leopard TOGTs Mads Østergaard Kristensen surfe først over bakkespurten på Kridtbakken, og dermed er den 25-årige dansker årets første mand i bakketrøjen. Hverken han eller de andre udbrydere kunne dog holde feltet og favoritterne fra fadet, da rytterne først kom ind på den første af tre omgange i Aalborg. Her fik dagens store favorit, danske Mads Pedersen, til gengæld en punktering, der betød en gevaldig kæp i hjulet på den tidligere verdensmesters vinderchancer. Mads Pedersen fik sig dog kæmpet tilbage til favoritgruppen, hvor han og den danske mester, Mattias Skjelmose, forsøgte at lægge pres på konkurrenterne. Med fire kilometer igen angreb norske Søren Wærenskjold, der dermed blev den jagtede helt frem mod målstregen. Desværre for de øvrige favoritter er den 23-årige Uno-X-rytter ikke helt ueffen i at køre alene. Den tidligere U23-verdensmester i enkeltstart formåede altså således at holde de øvrige favoritter bag sig, og fører nu PostNord Danmark Rundt med ti sekunder ned til hollandske Fabio Jakobsen, mens dagens nummer tre, Mads Pedersen, er 12 sekunder efter i det samlede klassement. Se afslutningen på 1. etape af PostNord Danmark Rundt i videoen herunder: På trods af en punktering i finalen lykkedes det altså Mads Pedersen at blive bedste dansker med en tredjeplads. Men ifølge den 27-årige dansker er der heller ingen tvivl om, at defekten blev udslagsgivende til sidst. - Lad mig sige det sådan, at det havde været rart ikke at skulle gøre det (kæmpe sig tilbage, red.). Jeg kunne godt mærke, at der skulle bruges en omgang all out på at lukke, sagde Mads Pedersen efter etapen. Til gengæld var den danske favorit heller ikke sen til at rose den norske vinder. - Wærenskjold kører sindssygt stærkt til sidst. Hatten af for ham, det var flot, siger Mads Pedersen. Dagens vinder, Søren Wærenskjold, var også ovenud tilfreds med sejren. For nordmandens hold, Uno-X, er det nemlig ikke ubetydeligt at tage en sejr på de danske landeveje. - Det betyder en masse. Uno-X er jo også dansk og er næsten større i Danmark end i Norge. Begge mine forældre er her sammen med nogle danske venner, så det er stort at kunne vinde foran dem, siger Søren Wærenskjold, der udelukkende har danske holdkammerater under løbet. Men er nordmanden så også den nye, store favorit til at stå øverst på skamlen efter sidste etape på lørdag? - I morgen og overmorgen bliver afgørende. Hvis man kan komme igennem der, uden at tabe for meget inden enkeltstarten, så ser jeg da mig selv som en af favoritterne, siger Wærenskjold. Først skal rytterne dog lige igennem yderligere fire etaper. Og bare fordi det ikke lige gik Mads Pedersen og Lidl-Treks vej i dag, er den danske kaptajn fortsat fortrøstningsfuld. - Vi kører et godt løb i dag og vi står stadig godt stillet de næste dage, så det er godkendt, selvom vi ikke fik det resultat, vi gerne ville, siger Mads Pedersen. Du kan se 2. etape af PostNord Danmark Rundt i morgen på DR1 fra klokken 13.55.",Nordmand alene over stregen på 1. etape af Danmark Rundt,Mikkel Gøtzsche,2023-08-15 18:03:00+00:00,https://www.dr.dk/sporten/cykling/postnord-danmark-rundt/nordmand-alene-over-stregen-paa-1-etape-af-danmark-rundt,Sport,688,evening,37.58358042403953,1,0,0,35.0
"Ved Nordhavn station en søndag i 2020 valgte Rasmus Bøgh Wallin sammen med sin ven Magnus Bak Klaris at banke en cykelcafé op. Wallin var vågnet fra sine professionelle cykeldrømme, trukket i amatørdragten og havde kastet sin tid efter et hyggeligt samlingssted med cykelpassion som fokus. Bagklogskaben kastede senere lys over, at der ikke var den store fidus i at åbne en café midt i corona-mareridtet. Ikke desto mindre blev projektet Palmerès født. Siden har Wallin delt sin tid mellem caféstyring og deltagelse i mindre cykelløb, og nu, godt tre år efter, Wallin parkerede sine forhåbninger om at blive professionel cykelrytter, har han skrevet under på en kontrakt med det norske World Tour-hold Uno-X. - Det føles godt, det er gået godt de sidste to år, så det var et naturligt skridt tilbage på den professionelle scene for at se, om det kan gå bedre den her gang, siger Rasmus Bøgh Wallin til DR Sportens nyhedspodcast Tyvstart. Godt er vidst, uden at fornærme nogen, det man kalder en klassisk underdrivelse. For de seneste to år har Wallin kørt for kontinentalholdet Restaurant Suri-Carl Ras i den bedste danske klasse, A-klassen. Og her har en uddryddet nærmest al modstand. 13 sejre sidste sæson efterfulgt af otte sejre i denne. Indtil videre. Rasmus Bøgh Wallin kommer til at gøre en hel række danskere selskab på Uno-X-mandskabet, der i forvejen tæller blandt andre Anton Charmig, Jonas Gregaard og nyligt tilføjede Magnus Cort. - Det betyder meget for mig, at der er en bestemt kultur på holdet. Jeg kender nogle af dem ret godt, og jeg kender sportsdirektøren Lars Bak og flere fra staben. Og det betyder meget at vide, at det er nogen, jeg kan arbejde sammen med, siger Rasmus Bøgh Wallin. Vi skal dog lige have rundet sæsonen 2023 af, før Wallin endelig kan trække i de gule og røde Uno-X-farver. Indtil da er han fortsat en vigtig mand på sit nuværende hold Restaurant Suri-Carl Ras, og det er også for dem, han skal forsøge at træde hæder hjem ved PostNord Danmark Rundt, der begynder i dag. - Jeg elsker det løb. Jeg kan virkelig godt lide at køre cykelløb i Danmark, og der er jo ikke så mange. Terrænet passer mig godt, selvom ruten måske er lidt hårdere i år, end den plejer. Men det er begrænset, hvor hårdt det kan blive i Danmark, så det passer mig rigtig fint, siger Rasmus Bøgh Wallin. Men selvom Wallin har kørt voldsomme meritter hjem til kaminhylden i A-klassen, skal man nok slå koldt vandt i blodet, hvis man forventer samme udfald på World Touren. - Altså man kan godt komme fra A-klassen og så vinde en masse løb, men så skal man være meget bedre, end jeg er. Det er jo nogle af verdens bedste, der vinder så mange cykelløb, fordi niveauet simpelthen er så højt. - Så hvis bare jeg kan vinde ét cykelløb på det niveau, så er det rigtig godt, siger Wallin. Cykelcaféen Palmarès bestod coronaprøven og står stadig og funkler ved havnen i det nordlige København. Men hvor Rasmus Bøgh Wallin tidligere har trukket et tungt læs i driften, kommer han nu til at holde sig mere i baggrunden. - Jeg kommer stadig til at være ejer af cafeen, men mit fokus vil være på at køre cykelløb. Der er også så mange rejsedage, at det giver sig selv, at når man endelig er hjemme, så er man nødt til at slappe lidt af, siger han. I stedet må makkeren Magnus Bak Klaris, der i øvrigt vandt DM-sølv i linjeløb tilbage i juni, for en stund være primus motor på projektet. - Problemet er selvfølgelig, hvis han bliver professionel også, hvilket jeg jo håber rigtig meget på, at han gør. - Hvis det lykkes, er det lidt en anden problemstilling, men så må vi jo tage den derfra og løse det, siger Rasmus Bøgh Wallin. PostNord Danmark Rundt kan følges fra tirsdag den 15. august til og med lørdag den 19. august. på DR1, DRTV og dr.dk. Få et forspring på ugens største sportshistorier med DR Sportens podcast Tyvstart. Alle hverdage får du leveret én stærk historie om de mest aktuelle og største stjerner, vildeste overraskelser samt alt om de store danske bedrifter. Tyvstart lander i appen DR Lyd mandag til fredag klokken 05.00.",Dansk cykelrytter sætter cafélivet på pause og genopliver rytterdrømmen,Jacob Mignon,2023-08-15 10:40:00+00:00,https://www.dr.dk/sporten/cykling/postnord-danmark-rundt/dansk-cykelrytter-saetter-cafelivet-paa-pause-og-genopliver,Sport,714,day,34.50630898819391,1,0,0,53.44444444444444
"Der skal ikke være et forbud mod koranafbrændinger. Forbuddet skal være mere omfattende. Sådan lød det fra statsminister Mette Frederiksen, da hun gæstede Aftenshowet torsdag. - Det er bredere, selvfølgelig. Det handler om noget, der er større end én religiøs bog, siger statsministeren. - Jeg synes, det ville være så forkert, hvis nogen stod og brændte Bibelen af. Jeg synes heller ikke, man skal brænde Toraen af hensyn til dem, der tilhører den jødiske tro. Snakken om at forhindre bogafbrændinger blev skudt i gang i søndags, da udenrigsminister Lars Løkke Rasmussen sagde, regeringen ville finde et 'juridisk værktøj' til at forhindre koranafbrændinger foran udenlandske ambassader i Danmark. Argumentet var både, at koranafbrændinger sender et signal til omverdenen om, at man i Danmark 'faciliterer en forhånelse' af andre lande og deres kulturer, og at der er en øget sikkerhedstrussel mod Damnark. I Aftenshowet gentager statsminister Mette Frederiksen begge ovenstående argumenter, og så lægger hun også vægt på noget andet: - Mange af de lande, vi normalt sammenligner os med, brænder heller ikke andres bøger af. Danmark og Sverige risikerer at stå meget alene på den internationale scene. Der er så meget på spil i Europa lige nu. - Alt det, vi lige nu gør i udenrigspolitikken, er, at bygge partnerskaber op og lave nye alliancer, og så er der nogle ganske få mennesker, der er glade for at splitte. Det er der i hvert fald én, der er glad for, og han sidder i Rusland. Er det fordi, vi skal se godt ud i nogle mellemøstlige lande? - Nej, det er det ikke. Vi skal gøre op med os selv, om vi synes, det er i orden at brænde hinandens bøger. Det er det ene, svarer Mette Frederiksen. - Det andet er, hvordan Danmark ser ud i resten af verden. Vi er et meget lille land, og lige nu står vi ret isoleret med Sverige, som i øvrigt har de samme overvejelser som os. De tre regeringspartier, Venstre, Socialdemokratiet og Moderaterne, står indtil videre ret alene med ønsket om et muligt forbud mod koranafbrændinger foran udenlandske ambassader. Syv partier uden for regeringen er gået sammen i protest mod regeringens mulige afbrændingsforbud. Der er tale om partierne SF, Danmarksdemokraterne, Liberal Alliance, Konservative, Enhedslisten, Dansk Folkeparti og Nye Borgerlige. Radikale og Alternativet er ikke med i udmeldingen. Søren Pape, der er formand for de Konservative, står blandt andet bag udmeldingen: Dansk Folkeparti og Nye Borgerlige har også været ude og sige, at de vil have en eventuel lov til folkeafstemning. Modargumenterne fra de mange oppositionspartier går blandt andet på, at det er en indsnævring af ytringsfriheden at indføre et forbud. Det afviser statsministeren helt og aldeles her til aften. For den danske ytringsfrihed spiller i forvejen efter flere end 400 regler. - Folk siger, vi har ytringsfrihed - punktum. Og det har vi faktisk ikke, siger Mette Frederiksen. - Den er begrænset, reguleret og indskrænket flere end 400 steder i vores lovgivning. Du må for eksempel ikke billige landsforræderi eller brænde andres flag af. På en lang række områder har vi lavet spilleregler for, hvordan vi er over for hinanden og sammen med hinanden. Sådan er et demokrati. Nogle oppositionspartier har også ytret en bekymring for, at et afbrændingsforbud kan blive en glidebane. Den bekymring kommer blandt andet fra SF's formand Pia Olsen Dyhr, der skriver følgende på sin Facebook: - Hvis man slet ikke må gøre noget, som andre lande kan opfatte som krænkende, så er mulighederne mange: Må herboende kvinder med iransk baggrund symbolsk afbrænde en hijab i sympati med kvinderne i Iran? - Jeg vil mene at svaret giver sig selv: Den slags bindinger hører ikke til i Danmark i det 21. århundrede, skriver hun. Danmark har før haft mulighed for at retsforfølge mennesker, der brænder koraner af. Det kunne lade sig gøre ved den såkaldte blasfemiparagraf, der blev afskaffet i 2017. Den lød således: Blasfemiparagraffen § 140: 'Den, der offentligt driver spot med eller forhåner noget her i landet lovligt bestående religionssamfunds troslærdomme eller gudsdyrkelse, straffes med bøde eller fængsel indtil 4 måneder' En nordjysk mand blev i 2017 tiltalt efter blasfemiparagraffen for at have offentliggjort en video på Facebook, hvor koranen brændes af. Statsadvokaten trak dog i land, fordi paragraffen blev slettet fra straffeloven. Paragraffen blev generelt sjældent taget i brug, og kun to gange blev den tiltalte kendt skyldig. Men det behøver ikke være en glidebane, siger Mette Frederiksen. - Det bestemmer vi jo selv i Danmark. - Der kan opstå alle mulige internationale diskussioner. Jeg synes aldrig, vi skal gøre noget, vi ikke synes, er rigtigt. Andre synes derimod ikke, at regeringens forslag om et forbud er vidtgående nok. Du kan læse, hvad fire fra det danske muslimske miljø mener lige her.",Mette Frederiksen: Afbrændingsforbud skal ikke kun gælde Koranen,Birgitte Skovlund Asmussen,2023-08-03 21:48:00+00:00,https://www.dr.dk/nyheder/indland/mette-frederiksen-afbraendingsforbud-skal-ikke-kun-gaelde-koranen,Samfund,786,evening,41.51936531404282,0,1,0,45.5
"Første skoledag står for døren, og i år har flere forældre brug for hjælp til at købe en skoletaske eller at få smurt en madpakke til deres børn. Dansk Folkehjælp uddeler skolestartshjælp i form af et gavekort på 2500 kroner til at købe for eksempel en skoletaske, et penalhus eller en madkasse. I år har 2826 danskere søgt den hjælp, og det er 25 procent flere sammenlignet med sidste år. For det gør en stor forskel at kunne troppe op på sin første dag i børnehaveklassen med en skoletaske som alle andre, siger Mirka Mozer, der er generalsekretær i Dansk Folkehjælp. - Det betyder, at man kan gå ind i fællesskabet på lige fod med alle andre børn, og det er selvfølgelig rart, når man skal starte op, og man er helt ny, siger Mirka Mozer. Det er kun enlige forsørgere på overførselsindkomst, som organisationen giver skolestartshjælpen til. Alligevel oplever Dansk Folkehjælp, at forældre fra mange forskellige livssituationer i år har søgt om at få den økonomiske håndsrækning. - Det vidner om, at der lige nu er behov for ekstraordinær støtte til økonomisk trængte familier, siger Mirka Mozer. En af dem, der har modtaget skolestartshjælp, er Tinna Seier Krafft fra Amager. Hun har et barn, der skal starte i børnehaveklassen og et, der skal starte i 3. klasse i næste uge. Pengene til at klæde børnene godt på til skolestart falder på et tørt sted. Hendes økonomi er nemlig presset, efter et kræftforløb tvang hende til at stoppe på sin uddannelse for i stedet at komme på kontanthjælp. - Min økonomi ligner slet ikke det, den gjorde, for bare et år siden. Det har gjort det svært at klare de der helt gængse ting, som andre forældre bare gør, siger Tinna Seier Krafft. Hun har derfor brugt de 2500 kroner på nye skoletasker, penalhuse og lidt nyt tøj til hendes børn, inden klokken ringer ind efter sommerferien. Og det har resulteret i utroligt glade børn i hjemmet på Amager. - De har begge to pakket taskerne, og de står klar ude i vores gang til at kunne starte på mandag. De er begge to så stolte og glade, og glæder sig til at kunne starte. Det kunne jeg ikke have gjort uden Dansk Folkehjælps hjælp, siger Tinna Seier Krafft. På Christianshavn hjælper Kirkens Korshær også til en god skolestart for udsatte børn ved at smøre madpakker til dem, som deres forældre kan hente dagen før. - Det bliver pakket i en pose, så mor derhjemme kan pakke det ned i deres egne madkasser. Så man ikke kan se, at det er noget, nogle andre smører, siger Ingrid Flye, som er leder af det familiestøttende arbejde i Kirkens Korshær på Christianshavn. På stedet deler de også madvarer som rugbrød, pålæg og frugt ud til ti familier om dagen, så forældrene selv kan lave madpakkerne derhjemme. Og det tilbud er der flere og flere, som gør brug af, siger hun. - Det koster faktisk mange penge at købe ind til en sund og nærende madpakke. Og hvis vi så kan klare den del for dem, så kan de have råd til at købe ind til aftensmad, eller til andre udgifter man har, siger Ingrid Flye. Ifølge Ann Lehmann Erichsen, der er forbrugerøkonom i Sydbank, er det en stor økonomisk udgift, at have et barn, der skal starte i skole. - Skoletasken, gymnastikposen og gymnastiktøj og så videre løber op i godt og vel 3000 kroner. Og så er der nye udgifter ved, at ens barn starter i skole: De begynder at få lommepenge, de skal til børnefødselsdag, og så skal der betales til en klassekasse, siger Ann Lehmann Erichsen. Dansk Folkehjælp uddeler hvert år skolestartshjælp til fattige og udsatte familier. Hjælpen består i et gavekort på 2.500 kroner der kan bruges til en skoletaske, penalhus og tøj til første skoledag. 2.826 personer har søgt om hjælp i år. Omkring 1.300 af ansøgerne opfylder ifølge Dansk Folkehjælp i år kriterierne for at få skolestartshjælp, som er, at man skal være enlig forsørger på overførselsindkomst. På Amager genkender Tinna Seier Krafft, at det er dyrt at have to skolebørn, når man er på kontanthjælp. - Der får man altså ikke meget udbetalt, når man har to børn, der begge to skal i skole og trænger til nye tasker, tøj, sko og penalhuse, siger Tinna Seier Krafft. Og for hende betyder det derfor meget at kunne sende hendes børn i skole på lige fod med klassekammeraterne. - Man føler, at man er mere ligesom de andre børn i klassen, hvilket jo giver noget selvtillid, og giver dem en form for tilfredshed. Jeg kan ikke beskrive deres glæde. Det er næsten nemmere at se på børnene, end at forklare det, siger Tinna Seier Krafft.",Flere familier søger om økonomisk hjælp til skoletaske og madpakke: Tinnas børn har allerede pakket de nye skoletasker,Stine Schmidt Jørgensen,2023-08-03 18:36:00+00:00,https://www.dr.dk/nyheder/indland/flere-familier-soeger-om-oekonomisk-hjaelp-til-skoletaske-og-madpakke-tinnas-boern,Samfund,788,evening,36.216737048712304,0,1,0,51.333333333333336
"Der har aldrig været varmere på kloden, end der har været i år. Det viser flere analyser, der dermed giver den gennemsnitlige varmerekord for jorden til juli måned 2023. Men selvom der er tale om en ny rekord, så kommer tallene ikke bag på Dan Jørgensen, der er minister for udviklingssamarbejde og global klimapolitik. - Det er en tendens, vi har set, og vi kan sikkert også desværre se frem til, at det bliver endnu værre. Måske allerede næste år eller året efter igen. Og de stigende temperature skyldes særligt én ting, siger ministeren. - Vi har simpelthen ikke gjort nok globalt set for at nedbringe den globale opvarmning. - Alle alarmklokker bimler og bamler. Lige nu er Dan Jørgensen i Indien, hvor han deltager i G20-forhandlinger om klima og miljø med verdens største økonomier. Og det er blandt andet til internationale ministermøder som disse, at Danmark skal skubbe på for at få gang i den globale grønne omstilling, lyder det fra ministeren. - Det er en chance for os til forhåbentligt at være med til at presse nogle af de allerstørste udledere i verden i den rigtige retning. Dan Jørgensen udpeger i den forbindelse tre lande. - Det er klart, at hvis vi skal holde os under 1,5 grader i temperaturstigningen, så er der nogle meget store udledere i verden, som skal reducere deres udledninger meget mere, end de gør i dag. Det er Kina, Indien og USA. Herhjemme i Danmark er opgaven også klar, lyder det fra ministeren. - Vi skal som et lille land gå forrest ved selv at sætte os nogle høje målsætninger og selvfølgelig også være med til at udvikle den teknologi og de løsninger, andre lande kan bruge. Det er langt fra første gang, at en minister siger, at Danmark skal være et af de lande, der går forrest i klimakampen. Samtidigt viser undersøgelser, at hvis man ser på de danske CO2-udledninger per indbygger, så bevæger Danmark sig mod fortroppen. For en nylig norsk undersøgelse viser, at Danmark er blandt top 20 procent af lande i verden, der har det højeste klimaaftryk. Dan Jørgensen. Danmark ligger i toppen af listen som et af de lande, der udleder mest CO2 per indbygger. Er der ikke et stort behov for, at vi også kigger indad? - Det er klart, at uanset hvor meget et lille land som Danmark reducerer, så er det ikke det, der kommer til at få en stor indflydelse på planeten. - Danmark er et af de rigeste lande i verden, og derfor har vores indbyggere selvfølgelig et højere aftryk, end for eksempel en inder eller en kineser har. Derudover peger ministeren også på, at den danske eksport af grøn teknologi, som blandt andet vindmøller, også bidrager til den høje CO2-udledning. - Når vi så alligevel går forrest og rent faktisk gerne vil være et foregangsland, så er det fordi, vi skal udvikle nogle af de metoder og teknologier, som andre lande kan bruge, siger han. Vil det ikke gøre dit job nemmere, når du skal overbevise andre om at følge de danske grønne fodspor, hvis du samtidigt kan bakke det op med, at vi per indbygger har et lavt klimaaftryk? - Nej. Der er ikke nogen lande i verden, som er i gang med at udvikle sig nu, som ikke ønsker at blive rigere og ønsker at deres indbyggere kan få en højere levestandard. - Derfor skal Danmark gå forrest og vise andre lande, at man godt kan udvikle sig og samtidigt reducere sine CO2-udledninger. Det er vi allerede godt i gang med i Danmark, hvor vi formentligt har den mest ambitiøse klimalov i verden, hvor vi vil reducere med 70 procent, uden det kommer til at gå ud over vores levestandard. Juli måned har i år været kendetegnet af ekstremt vejr, hvor rekordhøje temperature og skovbrande har hærget flere steder i verden. Og det har fået flere klimaordførere på Christiansborg til at kræve øjeblikkelig handling fra regeringen. De savner den samme krisementalitet overfor klimakrisen, som der var, da verden skulle kæmpe mod covid-19. Hvorfor gør man ikke lige så meget i klimakampen, som man gjorde under coronakrisen? - Der er tale om to fuldstændigt forskellige former for kriser. Det, vi gjorde under corona, var en akut omstilling af vores samfund i en begrænset periode. Men er der ikke også brug for akut handling i klimakrisen? - Der er brug for en mere fundamental omstilling af vores samfund, og det gælder globalt. Det er ikke nok kun at gøre noget, der er holdbart i et år, og så gå tilbage til, hvordan samfundet var før. - Når det er sagt, kunne jeg godt ønske mig mere af den samme krisebevidsthed. Det er ikke alle lande, der endnu helt har indset, hvor stor en krise klimaet står i.",Dan Jørgensen om global varmerekord: 'Alle alarmklokker bimler og bamler',Stine Lindegaard,2023-07-27 16:27:00+00:00,https://www.dr.dk/nyheder/politik/dan-joergensen-om-global-varmerekord-alle-alarmklokker-bimler-og-bamler,Politik,795,evening,38.94139892297453,0,1,0,40.0
"Regeringen vil finde et juridisk værktøj, som gør det muligt at forhindre koranafbrændinger foran udenlandske ambassader i Danmark. Men skulle der komme et ""juridisk værktøj"", som forhindrer afbrænding, så ""er der andre måder, man kan kritisere Koranen på"". Det siger Rasmus Paludan, partileder i Stram Kurs. - Det er ikke kun sådan, at muslimske lande bliver vrede over, at Koranen bliver brændt. Der er en hel værktøjskasse af andre ting, man også kan gøre, siger han i P1 Morgen. - Man kan gøre rigtig mange ting for at vise sin utilfredshed, og mange af de handlinger, man kan begå, som er en grafisk kritik af Islam, er noget som muslimske lande ikke bryder sig om. 57 muslimske landes udenrigsministre afholder i eftermiddag et virtuelt møde i Organisationen for Islamisk Samarbejde (OIC) efter koranafbrændingerne i Danmark og Sverige. De mødes normal ellers kun én gang årligt - men samles ved ""ekstraordinære situationer"" som denne. Det diplomatiske stormvejr har ledt til, at regeringen nu vil arbejde på at finde et ”juridisk værktøj” til at forhindre koranafbrændinger foran udenlandske ambassader. Det skal partiernes udenrigsordførere høre mere om på en briefing her til formiddag, som Lars Løkke har indkaldt til. OIC er en samarbejdsorganisation for muslimske lande og lande med muslimske befolkninger. Normalt mødes organisationens medlemmer én gang om året, men de har et udenrigsministreråd, som kan træde sammen, hvis man vurderer, at der er tale om en ekstraordinær situation som denne. Organisationen har 57 medlemslande og repræsenterer sammenlagt mere end 1,5 milliarder mennesker. Både Løkke og justitsminister Peter Hummelgaard (S) understreger, at det ikke bliver en genindførelse af blasfemi-paragraffen, der blev afskaffet i 2017. - Vi er ikke færdige med at kortlægge, hvad de juridiske muligheder er. Det er først, når vi har gjort det, at vi så også tager politisk stilling til det, forklarer Hummelgaard - Men vi har sagt meget klart, at vi ikke har til hensigt at genindføre blasfemiparagraffen, og det vil være den meget brede vej at gå. Altså at gå tilbage til retstilstanden fra 2017. Rasmus Paludan siger, han brænder koraner af andre steder, eller der er andre måder at tilsøle koranen. Hvordan forestiller du dig, at et juridisk værktøj stopper for den her skændig? - For os er det ikke udelukkende et spørgsmål om Koranen eller Islam. For os er det et spørgsmål om, hvorvidt vi som kollektiv skal blive ved med at acceptere, at få enkeltpersoner vælger en måde at ytre sig på, hvor man gentagelsesvis forhåner fremmede lande, som gør, at vi som kollektiv risikerer at skabe meget store problemer for os selv eller få meget store problemer, svarer Hummelgaard og tilføjer, at det dog ""klart er et dilemma"". - På den ene side ønsker vi at have så bred en accept af og forståelse for, at folk har forskellige måder at ytre sig på, og vi har meget vide rammer for ytringsfriheden og forsamlingsfriheden. På den anden side så er der selvfølgelig også nødt til at være nogle rammer for det. Det har vi allerede i dag i straffeloven. Ligesom justitsministeren mener Løkke ikke, at et tiltag som ""et juridisk værktøj"" vil være at gå på kompromis med ytringsfriheden. Men han anerkender, at det ikke er en let opgave. Hvordan kan regeringen gennemføre tiltag mod afbrændinger uden at gå på kompromis med ytringsfriheden? - Vi har jo ikke fuldstændig ytringsfrihed, vi har også en racismebestemmelse. Der er grænser for, hvad man kan sige. Rasmus Paludan understreger, at en mulig lovgivningsændring eller tilføjelse ikke sætter en stopper for ham. - For det første er det, han (Lars Løkke Rasmussen, red.) taler om, kun foran udenlandske ambassader. Så kan man jo finde andre måder, forklarer Paludan og tilføjer, at det vil blive begyndelsen på krav fra lande med overvejende muslimsk befolkning. Rasmus Paludan har brændt Koranen af tre gange. Én gang i Sverige og to gange i Danmark foran Tyrkiet og Storbritanniens ambassade. - Man kan ikke kræve, at jeg skal underkaste mig regler, som gælder en religion, jeg ikke er en del af, siger Paludan. Er en del af målet også at skabe vrede i udlandet? - Nej, det var sådan set ikke målet, men det er rigtigt, at det kan være konsekvensen, svarer Paludan. - Jeg synes bare, man skal huske på, at i Danmark gælder der danske regler. Vi kan blive forurettet og vrede over alle mulige ting, som alle mulige mennesker gør i deres hjemlande. Er der ikke andre måder, man kan vise sin utilfredshed på? - Det er rigtigt, men det argument kan man bruge over for hvad som helst, siger Rasmus Paludan. - Du kan også demonstrere din utilfredshed ved at tage et tavshedsløfte, og så ikke sige noget resten af livet. Men det, at der er andre måder at vise sin utilfredshed på, er ikke et argument for, at man skal bruge en anden måde. Hør her, hvordan andre lande i Europa har lovgivning på området:",Forbud mod at afbrænde Koranen vil ikke stoppe Rasmus Paludan: 'Man kan gøre rigtig mange ting',Ida Meesenburg,2023-07-31 10:16:00+00:00,https://www.dr.dk/nyheder/politik/forbud-mod-afbraende-koranen-stopper-ikke-rasmus-paludan-man-kan-goere-rigtig-mange,Politik,817,day,41.40104460756635,0,1,0,34.75
"Det var en glad sygeplejerskeformand Grete Christensen, som i maj 2021 havde en nyhed klar til sine medlemmer, der ifølge hende burde føre til, at sygeplejerskerne skulle stemme ja til en ny overenskomst. Den socialdemokratiske regering nikkede nemlig ja til at nedsætte en lønstrukturkomité, der skulle se på lønningerne i den offentlige sektor. Og vigtigst af alt skulle lønstrukturkomitéen ifølge Grete Christensen gerne nå frem til, at sygeplejerskerne får alt for lidt i løn. - Med hele fagbevægelsen i ryggen – både de offentlige og private forbund – har vi sammen med arbejdsgiverne formået at lægge et pres på regeringen. Det er det største gennembrud, jeg har oplevet i min tid i Dansk Sygeplejeråd, sagde hun til fagbladet Sygeplejersken efter nedsættelsen af lønstrukturkomiteen. Vi spoler tiden lidt over to år frem. For lønstrukturkomiteens arbejde er nu færdiggjort, og det viser sig, at det er yderst tvivlsomt, om komiteens arbejde fører til ""det største gennembrud"" for de af landets sygeplejersker, som har haft 'mere i løn' øverst på ønskeseddelen. DR Nyheder er i besiddelse af et lækket udkast til rapporten, hvor det fremgår, at ekspertgruppen har set på ""ledelsesansvar"", ""erhvervserfaring"" og ""uddannelseniveau"" for at vurdere lønnen for de enkelte faggrupper i det offentlige. Og ifølge professor i sundhedsøkonomi ved Syddansk Universitet Jes Søgaard er konklusionen krystalklar, når det omhandler sygeplejerskernes løn. - På de præmisser, ekspertgruppen har analyseret lønstrukturen på, der konkluderer de, at sygeplejerskerne og jordmødrene får det, de skal have, siger Jes Søgaard. Og netop som den nyhed ikke kan blive værre for landets sygeplejersker, så når komitéen faktisk frem til, at sygeplejerskerne lønmæssigt får lidt for meget, forklarer professoren. Det er i stedet ""pædagogmedhjælpere"", ""rengøringsassistenter"" og ""ernæringsassistenter"", der halter mest lønmæssigt efter, står der i udkastet til den endelige rapport. Omvendt får faggrupper som ""politibetjente"", ""skolelærere"" og ""yngre læger"" en del for meget i løn. Vi ville gerne have spurgt Dansk Sygeplejeråd, om den er enig med komitéens konklusioner, og om de hellere ville smide lønrapporten i småt brændbart end tage den med til de bonede gulve på Christiansborg for at bede om mere i løn. Sygeplejerskerne har dog ikke lyst til at kommentere rapporten, før den officielt bliver offentliggjort senere i dag. Derimod vil Jes Søgaard fra Syddansk Universitet gerne give sit besyv med. - Konklusionerne vil skabe store frustrationer hos sygeplejerskerne og jordmødrene, men også andre grupper i sundhedssektoren, siger professoren, der vurderer, at sygeplejerskerne ikke kan bruge rapportens konklusioner til at kræve mere i løn. Lønstrukturkomiteens arbejde har været ventet i spænding, fordi regeringen allerede har lovet, at den vil åbne for gaveposen. I regeringsgrundlaget fremgår det nemlig, at der frem mod 2030 er afsat tre milliarder kroner til at forbedre løn og arbejdsvilkår i det offentlige. Det er arbejdsmarkedets parter - arbejdsgiverne og lønmodtagerne - der sammen med regeringen skal beslutte, hvem i det offentlige som skal have pengene. Til de forhandlinger vil lønrapporten være en vigtig del, fortalte statsminister Mette Frederiksen (S) på et pressemøde i marts i år. - Som I ved, så sidder der en lønstrukturkomite og arbejder. Den er snart færdig med sit arbejde. På baggrund af dét vil vi så indkalde til trepartsforhandlinger, sagde hun. Men selv om komiteens konklusioner ikke just åbner for, at det skal regne med guld ned over sygeplejerskerne, så har de dog stadig gode argumenter for at få fingre i en del af de tre milliarder kroner, vurderer Jes Søgaard. - Der er store problemer med at ansætte sygeplejersker på sygehusene. Så hvis man ikke gør et eller andet på det her område, så bliver det svært at skaffe arbejdskraft til sygehusene, og afvandringen af sygeplejersker vil fortsætte, siger han. Lønstrukturkomiteen har faktisk set på rekrutteringsudfordringerne. Den når frem til, at problemerne med at tiltrække sygeplejersker vil være lige så store i 2030, som de er i dag. Til gengæld vurderer rapporten, at det bliver endnu sværere at tiltrække social- og sundhedsassistenter samt social og sundhedshjælpere i 2030 sammenlignet med i dag. Den endelige rapport lægges frem på et pressemøde klokken 10.00 i dag, mens Dansk Sygeplejeråd holder pressemøde klokken 11.30, hvor rådet ventes at kommentere rapportens konklusioner. Du kan følge begge pressemøder live på DRTV og her på dr.dk. Lønstrukturkomiteen bliver ledet af Torben M. Andersen, som er professor i økonomi ved Aarhus Universitet. Derudover er der en række andre medlemmer. Ekspertmedlemmer: Mona Larsen (seniorforsker, VIVE) Mette Ejrnæs (professor i økonomi, Københavns Universitet) Lisbeth Pedersen (forsknings- og analysechef, VIVE) Astrid Würtz Rasmussen (lektor i økonomi, Aarhus Universitet) Lars Andersen (direktør og cheføkonom i Arbejderbevægelsens Erhvervsråd) Henrik Bach Mortensen (vicepræsident ALDE) Medlemmer, der repræsenterer arbejdsmarkedets parter: Morten Skov Christensen (fungerende formand, Fagbevægelsens Hovedorganisation) Rita Bundgaard (sektorformand, HK Stat) Mona Striib (forbundsformand, FOA) Grete Christensen (formand, Dansk Sygeplejeråd) Claus Jensen (formand, Dansk Metal) Lisbeth Lintz (formand, Akademikerne) Jacob Holbraad (administrerende direktør, Dansk Arbejdsgiverforening) Christian Liebing (direktør, Medarbejder- og Kompetencestyrelsen) Michael Ziegler (formand for KL’s Løn- og Personaleudvalg) Heino Knudsen (formand for Danske Regioners Løn- og Praksisudvalg)","Rapport viser, at sygeplejersker ikke halter efter i lønkapløb",Emil Søndergård Ingvorsen,2023-06-13 06:01:00+00:00,https://www.dr.dk/nyheder/penge/ny-rapport-viser-sygeplejersker-ikke-halter-efter-i-loenkaploeb,Business,821,morning,52.23348813209495,1,0,0,42.333333333333336
"Kunstig intelligens er allerede rykket ind på hospitalerne, og Hovedstaden har som den første fået hjælp af AI til at spotte tegn på brystkræft hos kvinder. Danmarks største region har brugt den voldsomt omtalte teknologi til at opdage kræftknuder i mere end halvandet år, og erfaringerne er så gode, at flere regioner vil det samme. Nordjylland og Syddanmark er langt i testfasen. I Nordjylland regner man med at være klar til at aflæse patienters mammografier med AI allerede 1. september i år. Regionerne Sjælland og Midtjylland er ikke i gang endnu, men det er ambitionen i begge landsdele. - Det er fortsat målet at komme i gang med AI til brystkræftscreening i 2024 efter Region Hovedstadens model, oplyser Region Sjælland. Ilse Merete Munk Vejborg, som er chef for mammografiscreeningsprogrammet i Region Hovedstaden, ser da også stort potentiale for AI-brugen, som ifølge hende kan give bedre screeninger for de samme penge. - Med samme høje kvalitet kan screeningsprogrammet spare arbejdstid for brystradiologerne. Brystradiologer er en mangelvare, ikke alene i Danmark, men på verdensplan, siger hun. Alle kvinder i Danmark, som er mellem 50 og 69 år, bliver inviteret til en screening for brystkræft hvert andet år. Cirka 300.000 danske kvinder bliver hvert år indkaldt til screening for brystkræft. Hver mammografiscreening skal vurderes af mindst to radiologer uafhængigt af hinanden. Hvis de to radiologer er uenige, skal der udføres en tredje vurdering for at afgøre, om kvinden skal genindkaldes. Kilde: Region Syddanmark, Aarhus Universitet. Brystkræftdiagnostik er det område inden for sundhedsvæsenet, hvor Danmark er længst med at få kunstig intelligens på banen, vurderer Birthe Dinesen, professor i digital sundhed ved Aalborg Universitet. Det er på mange måder også det helt rigtig sted at starte, fordi robotter kan genkende mønstre bedre end mennesker, mener hun. Det er en måde at ""work smarter, not harder"" i sundhedsvæsenet, som hun siger. - Kunstig intelligens har de fordele, at det kan bearbejde store mængder data, se mønstre og komme med bud på, om der er kræft. Lægen kan slet ikke kapere den mængde af data. AI-programmerne skal ses som et supplement til lægen, og for nuværende bliver der ikke taget beslutninger alene på baggrund af robot-svar. I Region Hovedstaden har brystradiologerne for eksempel altid det sidste ord. - Vi bruger AI til første vurdering af lavrisikogruppen, men vi har altid en speciallæge i brystradiolog som den anden, der vurderer undersøgelsen, fortæller cheflæge Ilse Merete Munk Vejborg. - Hvis der er uenighed blandt radiologerne, går undersøgelsen til en konsensuskonference, hvor flere speciallæger bedømmer og kommer til en fælles konklusion. Hvis radiologen er uenig med AI, ryger den også på en konsensuskonference. Selvom der stadig er brug for læger, sparer AI-programmet speciallægerne i hovedstaden for omkring 70 procent af førstevurderingerne, og det falder på et tørt sted, da regionen mangler speciallæger med ekspertise i brystradiologi. Brystkræftområdet har i flere år haft mangel på medarbejdere, herunder særligt de speciallæger, som gennemser og vurderer de røntgenbilleder, der tages i brystkræftscreeningsprogrammet og som foretager supplerende undersøgelser ved mistanke om brystkræft. Alle screeningsbilleder bliver vurderet af to læger. Den ene læge kan erstattes af kunstig intelligens i Region Hovedstaden for den gruppe af kvinder, der har lav sandsynlighed for kræft. Kilde: Region Hovedstaden. Chef for screeningsprogrammet i hovedstaden ser altså et tydeligt potentiale i AI-brugen inden for brystkræftområdet, og professor Birthe Dinesen opfordrer andre dele af landet til at følge i regionens fodspor. - Netop på det her område er det bare om at komme i gang, så robotterne kan trænes. Jo mere data vi får ind i algoritmerne, jo bedre. Så det er bare om at komme med på vognen, siger hun. I fremtiden tror hun ligefrem, at patienter selv vil efterspørge, at der har været kunstig intelligens inde over lægernes vurderinger. På andre områder har Birthe Dinesen ikke lyst til at bytte robotters syntetiske omsorg ud med et menneske af kød og blod. Inden man skal dø, vil et rigtigt menneske for eksempel være at foretrække - også selvom et amerikansk studie peger på, at AI-programmerne udkonkurrer læger på empati. - Ved en svær samtale vil kunstig intelligens blive lidt for - kunstigt, siger hun. Kunstig intelligens er bygget på algoritmer, som skal trænes med store mængder af data - for eksempel ved at analysere tusindvis af nøgenbilleder af bryster. Og selvom den kunstige intelligens allerede er godkendt til brug - og udrullet i Hovedstaden - er det nødvendigt at gennemteste programmerne, inden det kan bruges andre steder. Det er netop sådan en kvalitetssikring, en forskergruppe på Odense Universitetshospital er i gang med. I tre år har den arbejdet på en stor undersøgelse, hvor blandt andre læge og ph.d.-studerende Mohammad Talal Elhakim kigger på, hvordan og i hvilken grad en AI-løsning skal bruges i region Syddanmark. Forskningsresultaterne skal publiceres i videnskabelige artikler, før de kan omtales. Derfor kan Mohammad Talal Elhakim ikke dele resultater fra deres forsøg endnu, men siger, at ""der ikke er nogen tvivl om, at det ser lovende ud"". Men det har samtidig vist sig at være vigtigt at gennemteste systemerne grundigt, kan forskeren fortælle. - Det er kommercielle AI-løsninger, vi har undersøgt. De er sådan set regulatorisk godkendt til brug, men det betyder ikke nødvendigvis, at de bare kan implementeres direkte i enhver praksis. Det er grunden til, at landets resterende regioner ikke kan begynde at bruge den roste teknologi med et trylleslag. Det må gennemtjekkes, så patienten kan føle sig tryg, pointerer Birthe Dinesen. Kunstig intelligens kan måske være med til at fjerne ventetiderne, kurere kræft og løse globale sundhedsudfordringer. Men kan den erstatte menneskelig kontakt? To ekspert giver deres bud i programmet 'Kunstig Intelligens'.",Hovedstaden får kunstig intelligens til at opdage brystkræft - resten af landet vil gøre den kunsten efter,Mathilde Bugge,2023-07-16 20:03:00+00:00,https://www.dr.dk/nyheder/viden/teknologi/hovedstaden-faar-kunstig-intelligens-til-opdage-brystkraeft-resten-af-landet,Videnskab,930,evening,45.644278996865204,0,1,0,47.25
"Hagl på størrelse med tennisbolde faldt ned fra den italienske himmel, mens flere steder i Sydeuropa og Nordafrika decideret står i flammer. Billedet skræmmer flere af Christiansborgs klimaordførere, som mener, det kræver øjeblikkelig handling. - Sommeren er en kæmpe påmindelse om, at vi står midt i klimaforandringerne nu. At livet, som vi kender det, bliver forandret, og det gør det med en hast, vi måske ikke engang troede, siger Mai Villadsen, der er politisk ordfører i Enhedslisten. Konservatives klimaordfører, Mona Juul, siger, at hun ""desværre ikke er overrasket"" over den nuværende situation. - Forhåbentlig får flere øjnene op for, at vi nu er nødt til at lave nogle nødvendige forandringer, siger hun. En international undersøgelse har for nylig slået fast, at menneskeskabte klimaforandringer spiller en ""overvældende"" rolle i de ekstreme hedebølger, som i øjeblikket blandt andet hærger i Sydeuropa. - Europæiske og nordamerikanske temperaturer ville have været stort set umulige uden konsekvenserne af klimaforandringer, lyder det fra Izidine Pinto fra Hollands Meteorologiske Institut, som er en af forskerne. Ifølge undersøgelsen har stigende koncentrationer af drivhusgasser i atmosfæren gjort den europæiske hedebølge 2,5 grader varmere, end den ellers ville have været. Derfor har politikerne også et ansvar for at handle og ""gøre det bedre end i dag"", fastslår Samira Nawa, der er klimaordfører i Radikale Venstre. På den græske ferieø Rhodos mærker de blandt andet de høje temperaturer. Omkring 20.000 mennesker blev i løbet af weekenden evakueret. Det er ikke alt, de tre oppositionspartier kan blive enige om, men de kan dog samles om kritik af regeringens klimahandling. For der er brug for, at SVM-regeringen trækker i det grønne arbejdstøj, lyder det sammenstemmende fra de tre klimaordførere. - Vi skal ikke bilde os ind, at vi i en dansk kontekst kan ændre hele verden, men vi bærer så sandelig også vores del af ansvaret. Især for at gå forrest og sætte standarden for, hvordan resten af de europæiske lande også skal agere på klimadagsordenen, siger Samira Nawa. Da mundbind, håndsprit og podning var fast inventar i hverdagen, stod statsoverhoveder og politiske ledere verden over sammen for at få bugt med covid-19. Dét sammenhold mener Samira Nawa ligeledes, der er behov for, hvis de nuværende ekstreme vejrfænomener ikke skal blive den nye normal. - Klimakrisen er vor tids største udfordring. Derfor havde jeg da også ønsket mig, at alle verdensledere stillede sig skulder ved skulder, siger den radikale klimaordfører. Også Mai Villadsen savner coronatidens ""krisementalitet"". Det er ikke nyt, at Danmark og verden rammes af ekstreme og sjældne vejrforhold. Det er altid sket. Men vi kan se frem til, at det sker oftere – videnskabelige rapporter fra FN’s klimapanel har slået fast, at det bliver vildere på grund af menneskeskabte klimaforandringer, der varmer kloden op. Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud. Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Instituttet, Copernicus, FN - Hvor folk var klar til at skabe store forandringer for at passe på hinanden. Det er lige præcis det, vi har behov for nu, siger hun. Inden kalenderen siger 2025 skal Danmark have skåret den halve udledning af CO2 og andre klimaskadelige gasser væk i forhold til 1990. Og endnu mere i 2030 - der hedder målet 70 procent. Regeringen har tidligere meldt ud, at det kommende mål var inden for rækkevidde, men det har Klimarådet, der er et uafhængigt rådgivende ekspertorgan, og som rådgiver regeringen i klimaspørgsmål, efterfølgende afvist. Et politisk klima-slagsmål, der stadig venter at blive taget, er landbruget. Og det er på tide, hvis man spørger Konservatives Mona Juul. I øjeblikket afventer regeringen, at en grøn ekspertgruppe kommer med sine anbefalinger til en CO2-afgift på landbruget. Det sker først, når en længeventet rapport bliver færdig. Oprindeligt skulle det sidste punktum være sat sidste efterår, men folketingsvalget og dannelsen af SVM-regeringen forsinkede det. - Det er flere år siden, at der er lavet en klimalov, og vi mangler stadig en af de største forhandlinger. Det er helt håbløst, siger Mona Juul. Også Samira Nawa fastslår, at der mangler klimamål for landbruget, og tilføjer, at hvis Radikale sad med 90 mandater, var det dér, de ville starte. - Det er der, de næste mange CO2-reduktioner skal findes, siger hun og tilføjer: - Og det er lige præcis CO2-reduktioner, der skal til, hvis ikke vi skal se, de her ekstreme vejfænomener, som jo lige nu rammer særligt Sydeuropa. Socialdemokratiets klimaordfører, Lea Wermelin, understreger, at regeringen følger de ekstreme vejrhændelser, der i øjeblikket blandt andet hærger i Sydeuropa, med alvor. - Jeg er dybt bekymret over de klimaforandringer, vi mærker i Europa nu, som understreger, vi står i en galoperende klimakrise, siger hun og tilføjer: - Derfor har vi også lavet en ambitiøs klimalov, som både Enhedslisten, Radikale og Konservative er en del af. De sparker altså en åben dør ind. Vi er i gang. I regeringsgrundlaget fremgår det ligeledes, at Socialdemokratiet, Venstre og Moderaterne har forpligtet sig til, at der kommer en CO2-afgift på landbruget. - Alle sektorer skal bidrage. Ligesom vi skal have en CO2-afgift inden for industrien, skal vi selvfølgelig også have en inden for landbrug, fastslår hun. Moderaternes klimaordfører, Karin Liltorp, tilføjer, at de tre partiets kritik er uspecifik, da ""de ved, at næste trin netop inkluderer grøn omstilling af landbruget"". - Det er nemt at sige, det skal gå hurtigere uden at komme med konkrete forslager, siger hun. Det har ikke været muligt at få en kommentar fra klimaminister Lars Aagaard (M) eller minister for global klimapolitik Dan Jørgensen (S).",Klimaordførere kræver øjeblikkelig handling ovenpå julis ekstreme vejr,Ida Meesenburg,2023-07-26 20:23:00+00:00,https://www.dr.dk/nyheder/politik/klimaordfoerere-kraever-oejeblikkelig-handling-ovenpaa-julis-ekstreme-vejr,Politik,978,evening,44.20940170940171,0,1,0,58.0
"Mathilde Illum sad overfor sin mor, som havde stillet hende et spørgsmål. Hvad er forskellen på en god og en dårlig dag for dig? På dette tidspunkt gik Mathilde i ottende klasse, og hver dag i ni år havde hun haft en knugende fornemmelse i maven, når hun gik ud af hoveddøren. - Det er en god dag, når der er nogle, som siger hej til mig, svarede hun sin mor. Et ""hej"" fra en i klassen betød nemlig, at der var nogen, som havde set Mathilde og anerkendt, at hun eksisterede. Mathildes mor kiggede forfærdet på hende. - Men det er jo en dårlig dag, svarede hun sin datter igen. Fundamentet for Mathildes tilværelse kollapsede med disse ord. Det gik op for hende, at det ikke var normalt at føle sig ensom hver dag. Og Mathilde er ikke alene. Unge, der kæmper med ensomhed, kan ofte genkende følelsen helt tilbage fra starten af deres skoleliv. Nogle endda helt tilbage til børnehaven. Det viser et af de foreløbige resultater fra et nyt, igangværende forskningsprojekt, der udkommer i oktober fra Det Nationale Forsknings- og Analysecenter for Velfærd, VIVE. Forskningsprojektet er søsat af initiativtagerne Mary Fonden og Ebbefos Fonden og belyser, hvad der går igen blandt ensomme unge. 12 unge er blevet interviewet til denne første del af undersøgelsen, og de har alle opsøgt hjælp mod deres ensomhed gennem frivillige tilbud. I dag er Mathilde Illum 24 år gammel. Hun er halvvejs igennem sin kandidat på Aarhus Universitet, hvor hun læser antropologi. Når hun i dag ser tilbage på sine år i folkeskolen, står det klart, at tiden var præget af psykisk mobning og isolation. - Det skiftede mellem negativ opmærksomhed, hvor jeg blev kaldt øgenavne og hakket på og så til ingen opmærksomhed, siger Mathilde om oplevelserne. Invitationerne til fødselsdage, aftaler efter skole og gruppearbejde i skolen udeblev også. Dengang fik Mathilde dog ingen hjælp udefra, da hun faldt igennem systemet på grund af høje karakterer i skolen og et godt familieliv derhjemme, forklarer hun. - Der er ikke nogen, som har kigget på mig og tænkt: ""Hende der skal vi lige have fat i, fordi hun har det dårligt"", siger Mathilde. Mens hun sidder og kigger på gamle billeder af sig selv, slår tanken hende. - Man kan egentligt ikke se, at der er noget galt. Det er sygt uhyggeligt, at jeg ikke vidste, at jeg var ensom. I sådan en grad, at jeg faktisk troede, at jeg var glad, siger hun. Heldigvis overtalte Mathildes mor hende til at tage på efterskole i niende klasse. Først ville hun nemlig ikke afsted af frygt for endnu et socialt nederlag. - Til den første rundvisning på skolen, spurgte jeg nærmest kun ind til, hvordan de sørgede for, at man ikke gik rundt alene og blev ensom, fortæller Mathilde. Men da rundvisningen var slut, var hendes tvivl manet til jorden. - Jeg havde simpelthen så ondt i kinderne af at smile, for jeg var slet ikke vant til at bruge de muskler i ansigtet, siger hun. Årene i folkeskolen har sat sine spor i Mathilde. Det er sket på trods af, at hun igennem sin gymnasie- og studietid har fundet sig mere til rette i den sociale tilværelse, har fået venner og ikke længere kæmper med ensomhed i samme grad. - Oplevelserne har givet mig nogle adfærdmønstre, hvor jeg har svært ved at vide, hvor jeg har folk. For eksempel kan jeg godt lide, når mine venner siger direkte til mig: ""Du er en god ven. Jeg er glad for, at vi er venner"", siger hun. Følgerne af ensomheden fra folkeskolen dukker fortsat op, og tankerne løber især afsted med hende, når hun ser andre unge i sin omgangskreds hænge ud sammen på Instagram. - Så kan jeg sidde derhjemme og tænke, at de hader mig, siger hun. Bagefter bruger hun en masse energi på at omstille sin tankegang. For måske er der en god grund til, at flokken er afsted sammen. Det kan være, at de går til kor sammen, bruger hun som eksempel. Følelsen af ensomhed opstår dog ikke kun, når Mathilde er alene. For eksempel kan den også opstå på et dansegulv, hvor alle danser sammen i en cirkel. Her kigger man måske ofte på en anden i cirklen, måske på tværs af dansegulvet, forklarer Mathilde. - Men hvis der ikke er nogen, som kigger på mig, er jeg så overhovedet med i dansen, spørger hun sig selv. I programserien 'Anna Lin har det fint' inviterer Anna Lin seerne med ind i terapirummet i et forsøg på at forstå sig selv bedre og aftabuisere mistrivsel. Med udgangspunkt i de følelser og temaer, hun arbejder med hos psykoterapeuten, taler hun sideløbende med andre unge voksne om de svære følelser, som mange af dem alt for ofte går alene med. Se programmerne på DRTV. Siden folkeskolen har Mathilde øvet sig i at skubbe sine grænser socialt. Hun er blandt andet blevet mere tryg i at række ud til andre og dermed risikere en afvisning. - Nu er jeg begyndt at tage mere fat i andre og ikke lægge alt ansvaret over på dem, siger hun. For eksempel rakte hun forleden ud til en veninde, som hun mødtes med til aftensmad. Mathilde har også nogle gange haft oplevelsen af at være bagud socialt. - Jeg blev inviteret til min første fest i gymnasiet, hvor jeg følte, at jeg var flere år bagud i forhold til de andre, som allerede festede tilbage i folkeskolen, siger hun. Hun har ikke løsningen på, hvordan man bedre kunne have hjulpet hende dengang. Men hun er sikker på, at man bliver nødt til at tale om ensomheden. Oplevelserne fra folkeskolen har hun også bearbejdet ved at være frivillig i Ventilen, som er et tilbud til ensomme unge. - Når man taler om ensomheden, så går den typisk væk. Ensomheden trives i, at man føler sig alene, og man ikke snakker om det, siger hun. I starten var det ekstremt grænseoverskridende at tale højt om, fordi emnet er enormt tabuiseret. Men med tiden blev det nemmere for Mathilde, især når hun fik ros for sit mod. - Folk siger til mig, at jeg er megasej. Det giver mig en styrke, fordi så ved jeg, at jeg gør noget rigtig.","Mathildes ensomhed begyndte i børnehaveklassen: 'Jeg havde en god dag, når nogen sagde hej til mig'",Amalie Thorlund Jepsen,2023-08-05 19:21:00+00:00,https://www.dr.dk/nyheder/indland/mathildes-ensomhed-begyndte-i-boernehaveklassen-jeg-havde-en-god-dag-naar-nogen,Samfund,1040,evening,35.778891673628515,0,1,0,41.0
"Unge, der kæmper med ensomhed, kan ofte genkende følelsen helt tilbage fra starten af deres skoleliv. Det viser et af de foreløbige resultater fra et nyt, igangværende forskningsprojekt, der udkommer i oktober fra Det Nationale Forsknings- og Analysecenter for Velfærd, VIVE. Ofte strækker de unges første følelse af ensomhed og negative sociale erfaringer sig nemlig helt tilbage til børnehaven og indskolingen. Og det er kommet bag på Nichlas Permin Berger, der er seniorforsker fra VIVE. - Det mest overraskende for mig er, hvor stærk en erindring de har om de her meget tidlige oplevelser af ensomhed og mistrivsel. De fortæller om det meget levende, og det er noget, der virkelig har sat sine spor i dem – særligt i måden de adspurgte unge siden har begået sig socialt, siger han. Deres tidlige negative erfaringer har for nogle også medført udfordringer med mistillid og negative selvbilleder, fortæller seniorforskeren. Forskningsprojektet er søsat af initiativtagerne Mary Fonden og Ebbefos Fonden og belyser, hvad der går igen blandt ensomme unge. 12 unge er blevet interviewet til denne første del af undersøgelsen, og de har alle opsøgt hjælp mod deres ensomhed gennem frivillige tilbud. Typisk savner de nære relationer og føler, at de færdes i periferien af fællesskabet – og de oplever det, som om at de ikke er ""rigtigt med"" i de sociale sammenhænge, de indgår i. Mange oplever også ensomheden stærkt, når der ikke er nogen at skrive med eller ringe til og generelt at dele ungdomslivet med, fortæller Nichlas Permin Berger. For andre er det en ofte langvarig oplevelse af, at de ikke føler sig set og forstået af deres nærmeste. - Det er den her følelse af at føle sig anderledes og ikke rigtigt passe ind i det, man er i, siger Nichlas Permin Berger. Også hos den frivillige organisation Ventilen, der har 23 mødesteder rundt om i landet, oplever man, at en stor del af de unge, der henvender sig, har følt sig ensomme i rigtig mange år. Selvom ensomhed er ""en naturlig følelse, vi ikke skal være bange for"", er det ikke godt, hvis den sætter sig og bliver alvorlig. Det påpeger Rillo Rud, der er direktør for Ventilen. - Og det er selvfølgelig endnu mere skræmmende, jo tidligere det sker, fordi det kan være svært at komme af med, og det kan præge én i mange år fremover, siger Rillo Rud. For eksempel kan årelange erfaringer med ensomhed i barndommen og som ung betyde, at man kommer til at halte bagefter i sit sociale liv – endda helt ind i voksenlivet, lyder det fra Ventilens direktør. - I barndommen og ungdommen skal man lære, hvordan man gebærder sig med andre. Hvordan man er en god kammerat, hvordan man møder nye venner og flirter lidt, når man bliver forelsket. Det lærer man jo ved at prøve det af med nogle jævnaldrende, man er tryg ved, siger hun. Derfor er det også ""helt afgørende"", at der allerede tidligt i folkeskolen skabes nogle gode fællesskaber og dannes relationer i klasserne, mener direktøren. Hun håber i øvrigt på, at skolerne bliver bedre til at opdage og forebygge ensomhed fremfor kun at hjælpe eleven, når det først er gået galt. I programserien 'Anna Lin har det fint' inviterer Anna Lin seerne med ind i terapirummet i et forsøg på at forstå sig selv bedre og aftabuisere mistrivsel. Med udgangspunkt i de følelser og temaer, hun arbejder med hos psykoterapeuten, taler hun sideløbende med andre unge voksne om de svære følelser, som mange af dem alt for ofte går alene med. Se programmerne på DRTV. Ventilens direktør er ikke alene om at mene, at det er vigtigt, at lærerne bliver endnu bedre rustet til at sætte fokus på ensomhed og finde frem til de børn, der ikke er en del af fællesskabet. Det mener også Børns Vilkår, der oplever, at ensomhed fylder meget på Børnetelefonen. - Ensomhed er jo stadig tabubelagt, så det handler om, at lærerne og pædagogerne får nogle værktøjer til at tale med børnene om, hvordan det føles, og hvordan man så kan få hjælp, siger Sanne Lind, der er børnefaglig konsulent hos Børns Vilkår. Hun påpeger, at det ikke er alle børn, der sætter ord på deres ensomhed, og derfor handler det om, at man allerede i indskolingen kigger efter signaler. - Det er jo ikke alle børn, der siger: ""Jeg er ensom"". Derfor er det vigtigt, at vi allerede i indskolingen ser efter modløshed, tristhed, skolefravær og fravalg af fritidsaktiviteter, siger Sanne Lind. Formand for Danmarks Lærerforening Gordon Ørskov Madsen kan godt mærke, at ""fællesskaberne lider i skolerne"" – noget, der i øvrigt kun blev værre under coronanedlukningerne. Han mener dog, at lærerne allerede har en god fornemmelse af, hvad der foregår i klasserne. Problemet er derimod manglende ressourcer: - Fællesskaber blandt børn kommer ikke af sig selv – der skal virkelig arbejdes hårdt på det, og det kan vi mærke i skolen. Derfor er det ikke holdbart, at man står alene med 25 elever, hvis der er problemer i klassen, siger Gordon Ørskov Madsen. Og der er faktisk mere at se til for lærerne i disse år, når det kommer til elevernes sociale udfordringer. - Specialundervisningen ude i kommunerne bliver dyrere og dyrere, fordi børn og unge trives dårligere, og flere får en diagnose. Der er rigtig meget økonomi, der bliver brugt ovre i specialundervisningen, og det tager man fra skolens normalundervisning, siger han. Dermed er der i dag heller ikke altid penge og overskud til at lave skoleteater, skolekoncerter, tage på lejrtur eller andre aktiviteter, der kan fremme fællesskabet, lyder det fra formanden. Derfor mener Gordon Ørskov Madsen, at det er altafgørende, at kommunerne prioriterer ting som tolærerordning og bedre adgang til specialpædagogisk viden, for det kræver noget ekstra at opdage og hjælpe de elever, der har det svært. - Vi har brug for flere hænder og mere specialpædagogisk ekspertise. Dér bør vi sætte ind langt tidligere, og det er en helt nødvendig investering i folkeskolen, siger Gordon Ørskov Madsen. Både Ventilen og Børns Vilkår er begge en del af det Nationale Partnerskab mod Ensomhed, som sidst i juni måned præsenterede en handleplan med 75 punkter med initiativer. Her var punkt 33, at man bør styrke opsporingen af ensomhed i både dagtilbud, grundskoler og uddannelsesinstitutioner. Vurderingen er dog også, at det kræver yderligere finansiering end de 20,8 millioner kroner, der allerede er politisk afsat i perioden 2023 til 2025.",Ensomme unge har ofte følt sig alene helt siden barndommen  ,Marie Ravn Nielsen,2023-08-05 08:36:00+00:00,https://www.dr.dk/nyheder/indland/ensomme-unge-har-ofte-foelt-sig-alene-helt-siden-barndommen,Samfund,1062,morning,46.3505823351432,1,1,0,30.0
"Asmus Lykke Olsen glæder sig til at sove længere. Han er en af de elever på Islev Skole i Rødovre på den københavnske vestegn, der i næste uge kan glæde sig over, at det ringer ind en time senere, end det plejer. - Jeg tror, det bliver fedt, for jeg vil føle mig mere frisk. Jeg kunne tit sove en time længere om morgenen. Islev Skole er en af flere skoler landet over, der i forsøget på at skabe bedre trivsel lader de ældste elever møde op til en time senere efter sommerferien. Her skal de ældste elever fra 7. til 9. klasse møde klokken 9 i stedet for klokken 8. - Eleverne skal møde en time senere for både at øge deres trivsel og deres faglighed, siger fungerende skoleder på Islev Skole, Nis Vinæs Nielsen. Når eleverne i 7.-9. klasse på Islev Skole møder en time senere, kommer de til at mangle fem timers undervisning om ugen. Dem får de igen på forskellige måder: En-to timer ugentligt bliver lagt på skoledagen om eftermiddagen, skolen vil give flere timer til lejrskoler, og så skal resten af timerne hentes via såkaldte skytimer. Det er fleksible timer, hvor eleverne laver skolearbejde, men kan gøre det i skolen eller online derhjemme og på fleksible tidspunkter. Forsøg i mindre skala de seneste tre år har vist gode resultater på Islev Skole, og derfor har skolen besluttet at lade alle de store elever møde en time senere hver dag. - Erfaringer viste, at eleverne er mere friske og mere motiverede, og der er færre konflikter, når de møder senere, siger Nis Vinæs Nielsen. Der findes ikke et samlet overblik over præcist, hvor mange skoler der indfører senere mødetid. Men DR har kendskab til mindst ni folkeskoler landet over, der lader de ældste elever møde senere. Det kan du se en liste over nederst i denne artikel. Baggrunden er ifølge skolerne, at børnene ikke får sovet nok, og at det både påvirker deres skoledag og deres humør. Det er da også et reelt problem, at unge ikke sover nok, viser en rapport fra Statens Institut for Folkesundhed. Tre ud af fire 15-årige får ikke den anbefalede søvn på 8-10 timer, og det skyldes både kropslige forandringer og brugen af skærm om aftenen. Konsekvensen af for lidt søvn er øget risiko for mistrivsel, koncentrationsbesvær og udvikling af stress og depression. 7-12-årige: 9-11 timer 13-18-årige: 8-10 timer Kilde: Sundhedsstyrelsen Løsningen er ifølge skolerne derfor at rykke det obligatoriske mødetidspunkt, så de unge kan sove længere. Det er et faktum ifølge søvnforskere, at døgnrytmen forandrer sig hos teenagere, så de falder senere i søvn. Men døgnrytmen er en kombination af både biologi, og hvad man laver om aftenen. Om man for eksempel sidder med en tændt skærm helt frem til sengetid. Birgitte Kornum, der er humanbiolog og søvnforsker på Københavns Universitet, forklarer, at teenagere får rykket deres indre ur, så deres naturlige søvnvindue ligger 30-60 minutter senere, end da de var børn, og når de bliver voksne. - De føler sig altså senere søvnige. Men de kan godt selv regulere det indre ur ved at skrue ned for aktiviteten om aftenen og lægge deres skærm væk, eksempelvis klokken 21.30. Teenagere kan derfor godt gå tidligere i seng, men det er hårdere for en teenager end en voksen, siger hun. Hun mener, at det er en god ide, når flere skoler udsætter mødetidspunktet for de ældste elever. Undersøgelser i USA har nemlig vist, at hvis eleverne møder en time senere, så sover de mindst en halv time mere, og resulaterne viser både højere karakterer og bedre trivsel - Derfor vil jeg opfordre alle skoler i landet til at indføre senere mødetid for de ældste elever, siger Birgitte Kornum. Overlæge Poul Jennum er til gengæld mere skeptisk. Han er leder af Dansk Center for Søvnsygdomme på Rigshospitalet og ser mere de senere mødetider som et valg. - Det er delvist rigtigt, at teenagere automatisk bliver senere søvnige, for døgnrytmen er også påvirket af teenageres øgede søvnbehov og sociale liv. Det er altså både biologi og adfærd, der gør teenagere til B-mennesker. Derfor kunne man ifølge Poul Jennum lige så godt vende pointen med senere mødetid på hovedet. - Skolen, forældrene og børnene kunne også vælge at sige, at vi vælger at slukke skærmen tidligere og gå tidligere i seng. Resultatet ville også være mere søvn. Min pointe er, at det er et valg. Udover de ni konkrete skoler, der efter sommerferien udsætter mødetidspunktet, overvejer store kommuner som Aarhus og København i større skala at indføre det. Det er op til skolerne og kommunerne selv at beslutte, om eleverne skal møde senere. Så længe elever i 7. - 9. klasse har 35 timer om ugen - 7 timer om dagen - inklusiv pauser, og så længe undervisningen foregår mellem 8.00 og 16.00. Kilde: Undervisningsministeriet Rådmand for børn og unge i Aarhus Kommune, Thomas Medom (SF), er fortaler for senere mødetid og vil sætte et arbejde i gang. Og i København har flere partier foreslået en “initiativpakke”, som kan inspirere skolerne til, hvordan man kan indføre senere mødetider for folkeskolens ældste elever. Formand for Skolelederforeningen Claus Hjortdal er nysgerrig på effekten af senere mødetid, men er også skeptisk. Det kan nemlig fagligt blive et problem, hvis skoledagen bliver forkortet, uden at eleverne får alle timerne igen. - En time mindre om dagen betyder 200 færre skoletimer om året, og det er jeg ikke tilhænger af. Alle synes, det er hyggeligt at sove en time længere, men vores opgave i folkeskolen er, at de bliver så dygtige som muligt og ikke at de møder så sent som muligt. Desuden kan senere mødetid betyde, at eleverne går senere i seng, og at de får en morgen uden fællesskabet med familien, mener Claus Hjortdal. For Nis Vinæs Nielsen på Islev Skole handler det ikke om et knæfald for børnene, så de kan sove en time mere for sjov. - Senere mødetid skal ikke betyde en time mere på skærmen om aftenen, og forældrene har selvfølgelig også et ansvar for, at de kommer tids nok i seng. Men ønskescenariet er, at vi både øger trivslen og øger elevernes faglige færdigheder. Her møder eleverne senere efter sommerferien: Islev Skole, Rødovre Kommune Kildebjergskolen i Mørkøv, Holbæk Kommune Vesterbro Ny Skole, Københavns Kommune Novaskolen, Vejle Kommune. 10. Klasse i Gentofte Kommune Skolen på la Cours Vej, Frederiksberg Kommune Ny Hollænderskolen, Frederiksberg Kommune Taastrup Realskole, Høje-Taastrup Kommune Privatskolen Th. Langs Skole, Silkeborg Kommune",Asmus kan sove en time længere: Flere skoler indfører senere mødetid,Anders Heissel,2023-08-06 06:17:00+00:00,https://www.dr.dk/nyheder/indland/asmus-kan-sove-en-time-laengere-flere-skoler-indfoerer-senere-moedetid,Samfund,1072,morning,39.659671423432066,1,0,0,38.27272727272727
"Flere syge patienter og handicappede må vente til næste år med at få gratis behandling hos en praktiserende fysioterapeut. Det sker, selvom de er blevet henvist til fysioterapi på det offentliges regning. Den landsdækkende pulje med penge til den gratis fysioterapi for i år er nemlig ved at slippe op. Det viser dokumenter fra landets kommuner. Og derfor oplever flere patienter, som eksempelvis har fået en blodprop i hjernen eller som lider af sklerose, at blive afvist, når de lige nu prøver at få en ny tid hos praktiserende fysioterapeuter. Og det er et stort problem, vurderer Jeanette Præstegaard, der er formand for fag- og interesseforeningen, Danske Fysioterapeuter. - Det er alvorligt syge patienter, som har behov for fysioterapi, og som i øvrigt også har ret til fysioterapi. Vi ved fra forskningen, at fysioterapi virker. Der mangler penge til at få nye patienter ind i ordningen, og det gør mig oprigtigt trist, siger hun. Den gratis fysioterapi er behandling uden egenbetaling og bliver også kaldt vederlagsfri fysioterapi. Og fra januar til maj 2023 er den økonomiske ramme til den vederlagsfri fysioterapi overskredet med otte procent, oplyser Danske Fysioterapeuter. Foreningen er sammen med landets kommuner forpligtiget til at sikre, at budgettet til den vederlagsfri behandling bliver overholdt. For at blive henvist til vederlagsfri fysioterapi skal man enten have et svært fysisk handicap eller have en funktionsnedsættelse som følge af en progressiv sygdom, for eksempel sklerose eller Parkinsons. Du kan se, præcist hvilke diagnoser der er omfattet af ordningen på Sundhedsstyrelsens diagnoseliste her. Det er kommunerne, der betaler for vederlagsfri fysioterapi. Udgifterne til ordningen er steget med 17,5 procent. Blandt andet fordi flere borgere bliver henvist fra deres læge. Kilde: Kommunernes Landsforening. En af dem, der er blevet afvist hos privatpraktiserende fysioterapeuter, er Randi Højsager Mikkelsen. Hun er sygemeldt som frisør, efter hun fik en blodprop i hjernen for to år siden, som hun stadig kæmper med konsekvenserne af. - Jeg kan mærke, at kræfterne i højre side er væsentlig nedsat. Min arm hænger mere, når jeg går, siger hun. Faktisk har Randi Højsager Mikkelsen kunnet bevæge sin arm mere, siden hun fik blodproppen. Tidligere i år var hun igennem et otte ugers ophold med intensiv genoptræning på Vejlefjord Rehabilitering, og der oplevede hun pludselig at få en stærk arm, fortæller hun. - Altså, det har virkelig rykket noget. Det har jeg simpelthen været så glad for, siger hun. Men da opholdet sluttede i juni i år, var der sparsomt med hjælp til Randi Højsager Mikkelsen. Hendes læge har henvist hende til vederlagsfri fysioterapi. Men efter de første par opkald til fysioterapeuter mistede Randi Højsager Mikkelsen troen på behandling. - De svarede, at de ikke kunne tage flere ind vederlagsfrit, fordi pengene var brugt op i kommuneregi, så de kunne desværre ikke tage mig ind. Men de ville gerne tage mig på en venteliste. Jeg troede jo bare, at det var den første. Men blev så opmærksom på problemet, da jeg ringede til flere, fortæller Randi Højsager Mikkelsen. Det er bekymrende, at landets fysioterapeuter nu må sætte nogle af landets mest sårbare og svage borgere på venteliste, fordi den økonomiske pulje er sluppet op. Det mener formand for Danske Handicaporganisationer, Thorkild Olesen. - Når man kommer på sådan en venteliste, kan konsekvensen for en person med sklerose være, at ens mobilitet bliver dårligere. Man ender i en kørestol hurtigere, end det er nødvendigt. Det her er et kæmpe stort problem. Han mener, at ventelisterne er et udtryk for, at de svageste borgere ikke bliver prioriteret rent politisk. - Forestil jer, at man gjorde det her ved kræftpatienter og sagde, jamen, vi har ikke flere penge resten af i år, så I kan ikke blive behandlet for kræft. Det vil aldrig ske. Og den her gruppe bliver bare kastet under bussen på grund af en fast ramme. Det er en forkert prioritering af menneskers liv, siger Thorkild Olesen. Siden 2022 er der blevet henvist flere patienter til den vederlagsfrie fysioterapi-ordning, end der var penge til. Det er ofte praktiserende læger, der henviser patienterne. Og hos de praktiserende lægers videnskabelige selskab, DSAM, vurderer de ikke, at væksten i henvisninger er et udtryk for, at lægerne henviser patienterne forkert. - Det er de rigtige patienter, vi henviser, siger Bolette Friderichsen, der er formand for Dansk Selskab for Almen Medicin. - Men jeg vil gerne rejse spørgsmålstegn ved, om det er den rigtige behandling, som patienterne får i fysioterapien, siger hun og uddyber: - Vi ved, at træning er rigtig effektivt. Men vi ved ikke så meget om den passive behandling som massage, udspænding, varme og kulde. Det er behageligheder, men hjælper det på formålet, nemlig at vedligeholde funktionsniveau eller udsætte forfaldet. Det ved vi faktisk ikke noget om, siger hun. Hos Danske Fysioterapeuter fastholder formanden, at fysioterapien virker. - Jeg mener, at fysioterapeuterne hver eneste dag leverer fysioterapi, der virker, og det gør de på baggrund af forskning, så nej, det har de (DSAM, red.) ikke ret i, siger Jeanette Præstegaard. Faktum er lige nu, at patienter, der henvises til ordningen, oplever, at de ikke kan få behandling af privat praktiserende fysioterapeuter. Det er kommunerne, der betaler for den vederlagsfri fysioterapi. DR ville gerne have interviewet de ansvarlige politikere hos Kommunernes Landsforening, KL. Men de stiller ikke op til interview. I stedet har Michael Fenger (K), der er næstformand for Sundheds- og Ældreudvalget i KL, sendt en skriftlig kommentar i en mail. - Det er klart, at økonomien overalt i velfærden lige nu er stram, og derfor skal fysioterapeuterne også – ligesom de ansatte i folkeskoler, børnehaver og plejecentre – prioritere, planlægge og tilrettelægge deres arbejde så godt som muligt, så patienterne får en ordentlig behandling, samtidig med at den økonomiske ramme rækker hele året. - Vi forhandler aktuelt med Danske Fysioterapeuter om en ny overenskomst for vederlagsfri fysioterapi, hvor økonomien er et meget vigtigt punkt, skriver han videre. Ifølge Danske Fysioterapeuter kan resultatet af forhandlingerne først træde i kraft i 2024. Imens må Randi Højsager Mikkelsen og mange andre patienter vente. - Det er virkelig frustrerende. Uvisheden er virkelig svær at acceptere. - Vi er jo berettigede til at få det her vederlagsfri fysioterapi, og der sidder mange i samme situation som mig, som ikke kan få den rigtige hjælp, siger hun. - Hvorfor betaler du ikke selv for behandlingen? - Det kan man jo også i et vist omfang, men det her er jo måske resten af livet. Og det er jo ikke bare en time i ugen. Hvis jeg virkelig skal have noget ud af det, så er der nok fire timers træning i ugen. Og det kan man jo ikke betale ud af sygedagpenge, siger hun.",Randi må vente på behandling: Der mangler penge til sårbare patienters fysioterapi,Anders Ejbye Ernst,2023-08-05 06:22:00+00:00,https://www.dr.dk/nyheder/indland/randi-maa-vente-paa-behandling-der-mangler-penge-til-saarbare-patienters-fysioterapi,Samfund,1105,morning,42.70258280629599,1,0,0,53.666666666666664
"Mister sædcellerne pusten på målstregen, eller tikker det biologiske ur? Så kan det være svært at opnå en ellers meget ønsket graviditet. Selvom det er ringe trøst, at de to streger på graviditetstesten lader vente på sig, er det faktisk ret normalt. Op mod 20 procent af kvinder og mænd i den fødedygtige alder oplever ikke at være fertile i perioder af deres liv, eller oplever det som en permanent tilstand: Ufrivillig barnløshed. I Danmark er næsten hvert 10. barn kommet til verden gennem fertilitetsbehandling. Sammenligner vi med resten af den vestlige verden, ser vi det samme billede. Der kan være mange årsager til, at vi får sværere ved at opnå en graviditet og dermed reproducere os selv. En af hovedårsagerne er, at mange par venter med at få børn og forlænger ungdommen. Gennemsnitsalderen for en førstegangsfødende sidste år i Københavns Kommune var 31,3 år. Udover alder er en stor spiller i den biologiske proces, kigger vi her nærmere på en række myter, som professor i fertilitet ved Skive Regionshospital Peter Humaidan gør os klogere på. Mobilen i lommen og en laptop i skødet. Helt almindelige rutiner, som de fleste af os gør uden at tænke videre over det. Men kan det reelt have en indvirkning på mænds sædkvalitet? Det forsigtige svar er ja, siger forskeren. - Der er lavet studier, der viser at sædkvaliteten er ringe hos personale fra radarstationer. De store elektromagnetiske felter påvirker mænds sædkvalitet negativt. En mobil i lommen er selvfølgelig ikke lige så voldsom en påvirkning, men nyere studier peger på, at det har en negativ effekt, siger Peter Humaidan. Han påpeger, at det kan være svært at lave studier på netop dette område, fordi to udløsninger fra den samme mand kan være vidt forskellige. Mænds sædproduktion svinger både i kvalitet og i mængde fra udløsning til udløsning. Anbefalingen er derfor at opbevare telefonen væk fra testiklerne. Det kan derfor være en god idé at rykke telefonen fra bukselommen til en brystlomme, jakkelomme eller taske, lyder opfordringen. Har du eller din partner forsøgt jer med akrobatiske stillinger også efter sex-akten var langt overstået? Så kan det faktisk være med til at øge jeres chancer for graviditet en smule. - Hvis vi kigger på en anatomi med en lille penis og en dyb vagina, så bliver sæden skudt ud langt væk fra ægget. Der kan tyngdeloven i nogle tilfælde hjælpe sæden på vej, siger Peter Humaidan. Der ligger dog ingen store videnskabelige studier bag dette lille fif. Alligevel mener Peter Humaidan, at det kan give mening for nogle. Jo større koncentration af sædceller om ægget, jo større er sandsynlighed for at én af sædcellerne når i mål med at befrugte ægget. Derfor kan det give mening at ligge lidt i sengen efterfølgende eller vende bunden i vejret, for at hjælpe sædcellerne på rette vej. Ingen studier har endnu påvist en sammenhængen mellem den kvindelige orgasme og en større chance for graviditet. Men kvindekroppen har i forvejen en fysiologisk mekanisme, der hjælper sædcellerne godt på vej ved ægløsning. - På ægløsningstidspunktet sker der små rytmiske kontraktioner fra livmoderhalsen og op i livmoderen. Det er simpelthen naturens indretning, der hjælper sædcellerne på vej op mod ægget, siger Peter Humaidan. Den kvindelige orgasme hjælper simpelthen ikke til i spillet med reproduktion. Og så alligevel. For orgasmen gør, at kvinder oplever en lystfølelse ved sex, der er essentiel for at indgå i akten. Et år med isolation, hjemmearbejde og nedlukkede idrætsfaciliteter har givet mange danskere lidt ekstra på sidebenene. Sammen med en række eksperter ser vi fremad og finder vej i en jungle af sejlivede sundhedsmyter i dette tema ‘Forårsrengøring i sundhedsmyter’. Kan man tabe sig med motivation som brændstof, skal man stå på hovedet for at blive gravid, og er det sundt at løbe i byen? Læger, forskere og videnskabsfolk svarer på nogle af de mange spørgsmål, der trænger sig på om vægttab, fertilitet, løb og styrketræning. Valnødder er rige på antioxidanter, og de hører til i en kategori af naturens egne vidundermidler. Meta-studier viser, at mænds fertilitet kan boostes ved hjælp af antioxidanter, fordi antioxidanter beskytter kroppen fra oxidativ stress og forbedrer mulighederne for at befrugte et æg. Oxidativ stress er en ubalance mellem produktionen af oxidanter (også kaldet frie radikaler), og antioxidanter. Antioxidanterne er krigerne, der modvirker at oxidanter skader eller bekæmper raske celler. En for stor mængde af oxidanter har en negativ effekt på den mandlig fertilitet, som kan modvirkes med flere antioxidanter. Men betyder det så, at man skal proppe sig med valnødder? Nej ikke nødvendigvis. Virkning kan kun opnås, hvis der er et reelt problem med oxidativ stress i mandens krop, fortæller Peter Humaidan. - Det er ligesom alt andet “medicin”. Alle reagerer forskelligt, og man tager den kun, hvis der er et reelt behov i kroppen for at behandle noget. Så valnødder kan måske hjælpe for nogle, men ikke for alle, siger han. Ved overtræning på atletniveau med høj påvirkning af kroppens kredsløb som for eksempel maratonløbere kan opleve, kan det resultere i en udeblivelse af ægløsning. Det betyder ingen månedlige frigivelse af æg fra æggestokkene, og dermed meget lille sandsynlighed for graviditet. - Overtræning - eller på anden måde stress af kroppen - kan sætte den kvindelige cyklus ud af kurs. Det gør kroppen, fordi din ur-hjerne fortæller, at du er i fare. Derfor frigiver hypofysen ikke de hormoner, der giver æggestokkene besked om at sende et æg ud i livmoderen, siger Peter Humaidan. Det er ikke kun for kvinder, at overtræning kan føre til at kroppen siger stop. Problemet er også velkendt blandt mandlige sportsudøvere. Hos mandlige elitesportsudøvere, ser vi ofte DNA-brud i sædcellen, og så falder kvaliteten af sæden. Men der skal meget træning til, forsikrer Peter Humaidan. Hos mænd er det særligt for varmt miljø, der skyldes DNA-brud og dermed en lavere sædkvalitet. Store mængder af koffein har en skadelig påvirkning på mænds fertilitet, men et mindre indtag af koffein har ikke har nogen betydning. - Det er særligt de store mængder som en liter kaffe dagligt, der kan give skade på sædcellerne. Det reducerer både mængden og forringer kvaliteten af de tilbageværende sædceller. Hvis man holder sig til 1-2 kopper kaffe om dagen, så vil det ikke have nogen indvirkning, siger han. De største kilder til koffein er kaffe, cola, te, kakao, chokolade, energidrikke og visse lægemidler, der indeholder koffein. I samme ombæring fraråder Peter Humaidan energidrikke med alt for store mængder af koffein, hvis du vil værne om de små svømmere. Når manden har gjort kvinden gravid anbefaler Sundhedstyrelsen maksimalt 3 kopper kaffe om dagen til kvinden (300 mg koffein). Denne anbefaling er lavet ud fra et forsigtighedsprincip, fordi man endnu ikke ved, om en øget mængde af koffein øger risikoen for et dødfødt barn eller spontan abort.",Skader det at have mobilen tæt på skridtet? Få styr på seks myter om fertilitet,Line Ettinger Julsgaard,2021-04-03 11:50:00+00:00,https://www.dr.dk/nyheder/viden/bevaegelse/skader-det-have-mobilen-taet-paa-skridtet-faa-styr-paa-seks-myter-om,Videnskab,1121,day,42.60714285714286,0,1,0,27.5
"A' hva' for noget?! Man kan bestemt ikke fornægte nogen i lige at stoppe op, tabe kæben, for derefter at samle den op igen, efter at have set, hvad tennisstjernen Stefanos Tsitsipas natten til torsdag dansk tid stoppede sin kamp mod amerikaneren Ben Shelton for at gå over til dommeren og påtale. - Der er en person, der siger som en bi. Hun summer, lige når jeg skal til at serve, siger Tsitsipas. Men den er god nok. I første runde af den amerikanske turnering Cincinnati Masters var grækeren tilpas irriteret over en person blandt hjemmepublikummet, at han var nødt til at henvende sig til dommeren. Og efter en lang snak frem og tilbage med flere vendinger, man ikke havde forestillet sig, man skulle høre på en tennisbane, så det er også ud til, at Tsitsipas og dommeren fik damen på lægterne til at stoppe og give en undskyldning til tennisstjernen. Du kan se det besynderlige øjeblik, hvor Stefanos Tsitsipas brokker sig over tilskuerens bi-lyde i videoen øverst i artiklen.",Bzzzzzz... Tennisstjerne afbrød kamp på grund af tilskuers summen,Jacob Møller Nielsen,2023-08-17 13:21:00+00:00,https://www.dr.dk/sporten/tennis/bzzzzzz-tennisstjerne-afbroed-kamp-paa-grund-af-tilskuers-summen,Sport,170,day,41.24183006535948,1,0,0,35.583333333333336
"Klimaet er vor tids vigtigste politiske udfordring, lyder det fra regeringen. Men fra kritikerne lyder det, at frygten for at gøre vælgerne sure sætter en gevaldig dæmper på ambitionsniveauet i klimapolitikken. Fra Zetlands chefredaktør, Lea Korsgaard, lyder opfordringen, at regeringen skal være sit ansvar voksent og turde tage de nødvendige beslutninger. Også selvom det vil indebære tab, som unægteligt vil møde modstand. - Vi kommer til at tabe noget. Der kommer til at være virksomheder, der drejer nøglen om. Der kommer til at være mennesker, som, forhåbentligt i en kortere periode, står uden job, men vi gør det for at vinde noget andet, nemlig et bedre og måske også et smukkere samfund, lyder det fra Lea Korsgaard i Deadline. Kritikken rettet mod regeringens klimaprojekt har været rødglødende i den offentlige debat i den seneste tid. Det sker især, efter klimaminister Lars Aagaard (M) forleden sagde, at 80 procent af danskerne skal bakke op om klimapolitikken, før man kan lave den helt store omkalfatring af samfundet, som klimaet kalder på. Men hvis vi skal gøre os nogen forhåbning om at indfri vores klimamål, er det afgørende, at politikerne går forrest med en ny klimamoral. Sådan lyder det fra Lea Korsgaard, der diskuterede regeringens klimaprojekt med Børsens chefredaktør, Bjarne Corydon, i Deadline. Se hele interviewet i Deadline på DRTV.",Chefredaktør: Politikerne må opdrage befolkningen til en ny klimamoral,Deadline,2023-08-17 19:33:00+00:00,https://www.dr.dk/nyheder/politik/chefredaktoer-politikerne-maa-opdrage-befolkningen-til-en-ny-klimamoral,Politik,217,evening,46.7037037037037,0,0,1,64.55555555555556
"Folketingsmedlem Jon Stephensen har i dag meldt sig ud af Moderaterne. Ifølge Stephensen selv er det hans egen beslutning at forlade partiet efter ""mange tanker hen over sommeren"". Men hans nu tidligere parti har lidt mere at tilføje til den udlægning. Ifølge gruppeformand Henrik Frandsen er det folketingsgruppen, der på et møde i tirsdags har besluttet, at det ikke var muligt at genoprette tilliden til Jon Stephensen. Det skriver han i en skriftlig kommentar til Ritzau. Jon Stephensen har besluttet at fortsætte i Folketinget som løsgænger, når han vender tilbage fra orlov 1. oktober. Og det er der ikke ligefrem tilfredshed med i Moderaterne, der langer ud efter den beslutning. - Jon Stephensen blev valgt til Folketinget i november på Moderaternes stemmer, og derfor så Moderaterne selvfølgelig helst, at mandatet blev i partiet, men det har nu vist sig, at Jon Stephensen sætter sig selv først, lyder det i den skriftlige kommentar. I et interview med DR fortæller Henrik Frandsen, at man har haft et længere forløb med Jon Stephensen i de måneder, han har været på orlov. Da Stephensen gik på orlov var det nemlig med en udmelding fra Moderaterne om, at nu skulle man se, om tilliden i mellemtiden kunne genoprettes. - Vi lavede, synes jeg selv, en god aftale med Jon i april, hvor vi gav en chance. Det mener vi i Moderaterne er vigtigt at gøre. - Vi blev i fællesskab enige om, at Jon gik på selvbetalt orlov. Der har vi så haft en drøftelse i gruppen, og Jon har så truffet sin egen beslutning og meddelt, at han træder ud af Moderaterne. Hvorfor var det svært at genfinde tilliden? - Det vil jeg ikke komme ind på her. Det har vi drøftet på gruppemødet, og nu har du fået konklusionen på det. Det må være nok. Henrik Frandsen lægger ikke skjul på, at partiet helst havde været historierne om Jon Stephensen foruden. - Men vi er også nødt til at agere i virkeligheden, og i dag står vi i en situation, hvor han har meldt sig ud af partiet og bliver løsgænger. Det tager vi til efterretning, men det betyder ikke, at vi som parti er svækket af den grund. Med Jon Stephensens udmelding mister Moderaterne altså et mandat i Folketinget. Det samme gør regeringen, der nu er nede på samlet 88 mandater i de tre regeringspartier. Regeringen har dog stadig flertal med de nordatlantiske mandater, der bakker den op.",Moderaterne langer ud efter Jon Stephensen: 'Sætter sig selv først',Emil Eller,2023-08-17 16:30:00+00:00,https://www.dr.dk/nyheder/seneste/moderaterne-langer-ud-efter-jon-stephensen-saetter-sig-selv-foerst,Politik,406,evening,39.98014962593516,1,0,0,30.0
"Folketingsmedlem Jon Stephensen melder sig ud af Moderaterne. Han fortsætter i Folketinget som løsgænger. Det skriver han til Ritzau. Jon Stephensen gik på orlov fra Folketinget tilbage i april efter længere tids negative historier om både dårlig ledelse, en forfalsket underskrift og upassende beskeder. Han fortsætter sin orlov indtil 1. oktober. I en mail til Ritzau skriver han, at han ""efter mange tanker henover sommeren"" har besluttet at melde sig ud af partiet. - Dette har jeg meddelt såvel leder af Moderaterne Lars Løkke Rasmussen, gruppeformand Henrik Frandsen samt partisekretær Kirsten Munch. - Tak for at have været med fra partiets spæde start og til nu, skriver han i en mail. Jon Stephensens tidligere parti har dog en lidt anden udlægning af sagen. Ifølge Moderaternes gruppeformand er det folketingsgruppen, der på et møde i tirsdags har besluttet, at Jon Stephensen ikke kunne vende tilbage. - I tirsdags diskuterede folketingsgruppen situationen, og folketingsgruppen vurderede, at det ikke ville være muligt at genoprette tilliden, så Jon Stephensen kunne vende tilbage. - Jon Stephensen blev valgt til Folketinget i november på Moderaternes stemmer, og derfor så Moderaterne selvfølgelig helst, at mandatet blev i partiet, men det har nu vist sig, at Jon Stephensen sætter sig selv først. DR arbejder på at få et interview med Jon Stephensen. Da de mange negative historier om Jon Stephensen startede i foråret, var han kulturordfører i Moderaterne. Først blev Jon Stephensen anklaget for at have forfalsket en underskrift, mens han var teaterdirektør på teatret Aveny-T, og at det var en af årsagerne til, at han blev fyret fra jobbet. Det var teatrets bestyrelsesformand, Henning Dyremose, der fremførte anklagen i medierne. Jon Stephensen selv har afvist beskyldningen og anlagt en injuriesag mod Dyremose. Siden kom en række historier om dårlig ledelse, grænseoverskridende adfærd og dårlig dømmekraft. Og til sidst kom en historie om upassende beskeder til et 19-årigt partimedlem. Til hende havde han skrevet, at hun var ""smuk med den lækreste krop"". Det blev dråben, der fik bægeret til at flyde over, og i april blev Jon Stephensen sendt på orlov af partiledelsen. Dengang kunne partiformand Lars Løkke Rasmussen ikke svare på, om Jon Stephensen kunne vende tilbage til Moderaternes Folketingsgruppe. Men han kaldte beslutningen om orlov ""klog"". Med Jon Stephensens udmelding mister Moderaterne altså et mandat i Folketinget. Det samme gør regeringen, der nu er nede på samlet 88 mandater i de tre regeringspartier. Regeringen har dog stadig flertal med de nordatlantiske mandater, der bakker den op.",Jon Stephensen forlader Moderaterne,Emil Eller,2023-08-17 15:58:00+00:00,https://www.dr.dk/nyheder/politik/jon-stephensen-forlader-moderaterne,Politik,410,day,45.50326797385621,1,0,0,79.0
"Sverige hæver nu sit terrortrusselsniveau fra tre til fire. Det oplyser det svenske sikkerhedspoliti, Säpo. Niveau fire på den svenske femtrinskala indebærer, at aktører har til hensigt og kapacitet til at gennemføre angreb, og at der dermed er en konkret trussel mod landet, beretter Ritzau. Beslutningen om at hæve trusselsniveauet skyldes, at Säpo kan konstatere, at der er en forværret sikkerhedssituation vedrørende trusler mod Sverige, oplyser chefen for sikkerhedspolitiet, Charlotte von Essen. - Vi er gået fra at blive betragtet som et legitimt mål til et prioriteret mål for voldsparate islamister globalt, siger sikkerhedschefen, der understreger, at beslutningen ikke er foranlediget af ""en særskilt hændelse"". - Beslutningen skal ses som en strategisk og langsigtet vurdering, siger hun. Derudover opfordrer hun svenskerne til at leve som de plejer, men samtidig være opmærksom på, hvad myndighederne giver af information. - Det er også vigtigt ikke at tro på ubekræftede oplysninger eller rygter. Vær kildekritisk, siger Charlotte von Essen. Dagens udmelding var ventet og kommer efter længere tids fokus på sikkerhedssituationen i Sverige i kølvandet på flere koranafbrændinger i landet. De har bidraget til en opfattelse af Sverige som et muslimfjendtligt land, siger Ahn-Za Hagström, chef for det nationale center for terrortrusler, NCT, som vurderer trusselsniveauet. - Det handler om opfattelsen af Sverige som et muslimfjendtligt land, og at Sverige som land ses som ansvarlig for, at de opfattede krænkelser af islam kan gennemføres og fortsætter, siger Ahn-Za Hagström. Hun peger på, at Sverige er gået fra at blive set som et legitimt mål som en del af Vesten til mere specifikt at blive udpeget i propaganda og kritiske udmeldinger. Det er første gang i syv år, at niveauet hæves til fire, beretter den svenske avis Expressen. Dengang opfordrede Islamisk Stat til terrorhandlinger i Europa, samtidig med at Sverige tog imod et usædvanligt højt antal flygtning, påpeger nyhedsbureuaet TT. Sveriges nationale sikkerhedsrådgiver, Henrik Landerholm, sagde i weekenden, at koranafbrændingerne har bidraget til den mere anspændte situation. Hans udmelding kom, efter Storbritanniens udenrigsministerium havde ændret sin rejsevejledning for Sverige. - Det er meget sandsynligt, at terrorister forsøger at udføre angreb i Sverige, hedder det i den britiske rejsevejledning for Sverige, skriver Ritzau. Også herhjemme er terrortruslen i øjeblikket på niveau fire ud af fem. Det var den allerede inden den seneste tids koranafbrændinger herhjemme. Vurderingen fra PET er, at ""trusselsbilledet mod Danmark i lyset af de mange episoder, der har været med både forhånelse af fremmedstater og afbrænding af koraner, skaber en alvorlig trusselssituation"". Det sagde justitsminister Peter Hummelgaard (S) i sidste uge, beretter Ritzau.", Sverige hæver terrortrusselsniveauet efter koranafbrændinger: Bliver betragtet som 'et prioriteret mål for voldsparate islamister globalt',Sean Coogan,2023-08-17 13:51:00+00:00,https://www.dr.dk/nyheder/udland/sverige-haever-terrortrusselsniveauet-efter-koranafbraendinger-bliver-betragtet-som,Udland,421,day,53.44976076555024,1,0,0,68.33333333333334
"I går genoptog politikerne klimaforhandlingerne på Christiansborg, hvor vejen til Danmarks 2025-mål skal forsøges brolagt. Men tre dage inden forhandlingerne stemplede formand for Nye Borgerlige Pernille Vermund ind i debatten med et opsigtsvækkende opslag på Instagram. Her lød det kort og godt: ""De fleste af os vil gerne have bedre sommervejr. Mange vil gerne have bedre luft i økonomien. Alligevel fastholder et flertal, at temperaturen skal ned og skatten skal op. Mærkelig tid vi lever i"". Samtidig erklærede partilederen sig ""helt enig"" i en kommentar fra en følger, der skriver, at vedkommende mener, at temperaturen skal op. Under Nye Borgerliges sommergruppemøde uddybede Pernille Vermund over for DR Nyheder, hvad der menes med opslaget. - Jeg mener ikke, at man skal gøre alt for at bremse den globale temperaturstigning. - Jeg ville hellere have haft en sommer med lidt lavere skattetryk og højere temperaturer, og det står jeg gerne på mål for, lød det fra partiformanden. Vi har set et Sydeuropa i flammer og rekordhøje temperaturer. Er det tiden til at sige, at man ønsker højere temperaturer? - I Danmark? Ja tak. - Det har jo ikke rigtig noget med klima at gøre. Enkelte år handler ikke om klima. Klima er på den lange bane, svarede Pernille Vermund. På pressemødet angreb Pernille Vermund også de solceller og vindmøller, som leverer grøn energi til Danmark. - Hvor er det dog barskt at se, hvordan en forfejlet energipolitik er ved at industrialisere naturen, sagde Pernille Vermund, mens hun introducerede ordet ""solcelleørkener"". - Regeringens ensidige fokus på solceller og vindmøller ødelægger vores natur, mindsker energiproduktionen og gør det dyrere at være dansker. På sommergruppemødet slog både Pernille Vermund og folketingsmedlem Kim Edberg igen en tyk streg under, at partiet mener, at kernekraft er vejen frem for Danmark. - Man er for dogmatisk og firsertænkende, når man snakker om atomkraft, lød det fra Kim Edberg. - Virkeligheden er, at seks-otte atomreaktorer ville kunne lave al den energi, vi har brug for, supplerede Pernille Vermund. Selvom mange danskere - Pernille Vermund inklusiv - ville have glædet sig over en varmere juli, så vil temperaturstigninger lokalt i Danmark også kunne mærkes. Det farslår Eigil Kaas, der er klimaforsker ved Det Nationale Center for Klimaforskning ved DMI. - Jorden kommer til at mangle fugt i længere perioder, og det kommer formentlig også til at ramme landbruget i Danmark, siger han. Det giver dog slet ikke mening kun at kigge isoleret på Danmark. - Men de områder, der virkelig bliver ramt, er ikke så meget Danmark - det er for eksempel Arktis og Sydeuropa, hvor man nogle steder har risiko for ørkendannelse, og hvor vi allerede nu oplever hedebølger, der koster menneskeliv, siger Eigil Kaas. FN's Klimarapport konkluderede allerede tilbage i 2021, at videnskaben nu er fuldstændig sikker på, at klimaforandringerne er menneskeskabte.",Pernille Vermund forsvarer ønske om højere sommertemperaturer,Jakob Slyngborg Trolle,2023-08-17 13:14:00+00:00,https://www.dr.dk/nyheder/politik/pernille-vermund-forsvarer-oenske-om-hoejere-sommertemperaturer,Politik,464,day,44.509797964453895,1,0,0,64.14285714285714
"Opdateret med kommentar fra forsvarsminister Jakob Ellemann-Jensen (V). Danmark har fået tilladelse fra USA til at sende F-16-kampfly til Ukraine, så snart træningen af ukrainske F-16-piloter, der ledes af Holland og Danmark, er gennemført. Det bekræfter udenrigsminister Lars Løkke Rasmussen (M), der i disse dage er på et erhvervsfremstød i Kina. - Jeg kan bekræfte, at forsvarsministeren og jeg har skrevet til vores kolleger i USA om vores muligheder. Og der har vi modtaget et venligt brev fra USA's udenrigsminister, Antony Blinken, som giver os visse handlemuligheder. Det er vi nu i gang med at afsøge sammen med vores allierede, siger Lars Løkke Rasmussen til DR Nyheder. Betyder det så, at vi kommer til at levere de F-16-fly, som ukrainerne har efterspurgt? - Det betyder, at en barriere for at kunne det ikke er der længere. Og sammen med vores allierede er vi nu ved at afklare, hvad det næste skridt kan være, siger Lars Løkke Rasmussen. Udenrigsministeren tilføjer, at også den hollandske udenrigsminister har skrevet sammen med amerikanerne. I brevet, som nyhedsbureauet Reuters angiveligt har set, skriver den amerikanske udenrigsminister, at USA hurtigt vil ekspedere anmodninger om overleveringer af F-16'ere til Ukraine. De skriver også, at Holland har fået samme tilladelse som Danmark. USA producerer F-16-kampfly, og derfor kræver eksport af flyene landets godkendelse. - Det forbliver afgørende, at Ukraine er i stand til at forsvare sig mod vedvarende russisk aggression og krænkelse af sin suverænitet, skriver Blinken i brevet ifølge Reuters. Det kan få stor betydning for krigen, hvis Ukraine får kampfly som F-16. Hvordan kan du se i en explainer herunder. Med den amerikanske godkendelse, er der kortere vej til, at flyene kan sendes afsted til Ukraine. Det oplyser forsvarsminister Jakob Ellemann-Jensen (V) i en skriftlig kommentar til Ritzau. - Regeringen har sagt flere gange, at en donation er et naturligt næste skridt efter træning. Vi drøfter det med nære allierede, og det forventer jeg, at vi snart kan blive mere konkrete om, skriver Jakob Ellemann-Jensen til Ritzau. Udmeldingen fra USA kommer, efter at den ukrainske talsperson for det ukrainske luftvåben i onsdags udtrykte en vis skuffelse over, at der ikke ville komme F-16-fly i løbet af efteråret og vinteren. - Det er allerede indlysende, at vi ikke vil kunne forsvare Ukraine med F-16-fly dette efterår eller vinter. Vi havde ellers håbet, at det ville kunne hjælpe os med at forsvare os mod russernes missiler og droneterror, lød det fra talspersonen Jurij Ihnat onsdag aften, skriver The Guardian. I juli oplyste Forsvarsministeriet, at træningen af piloterne ville begynde i sensommeren, og at man formentlig ville se ""resultaterne af træningen"" i begyndelsen af 2024. Den 12. juli sagde den ukrainske udenrigsminister, Dmytro Kuleba, at han forventede, at F-16-flyene ville være operationelle omkring marts 2024. I alt er 11 lande med i den koalition, der skal træne ukrainske piloter.",Lars Løkke Rasmussen bekræfter: Har modtaget brev med amerikansk F-16-tilladelse,Rasmus Christiansen,2023-08-18 06:30:00+00:00,https://www.dr.dk/nyheder/udland/lars-loekke-rasmussen-bekraefter-har-modtaget-brev-med-amerikansk-f-16-tilladelse,Udland,470,morning,47.4238683127572,1,0,0,53.666666666666664
"Der har været store forventninger og forhåbninger til den unge tenniskomet Holger Rune i løbet af året. Og med rette. For niveauet, der er blevet lagt for dagen, har været utrolig højt, hvilket også ses på verdensranglisten. Danskeren er placeret som den femtebedste tennisspiller i verden, men på det seneste har der alligevel været malurt i bægeret for den unge dansker. Og det fortsatte i nat, da danskeren skulle spille første runde ved ATP-turneringen Cincinnati Masters i USA. En tydeligt skadesplaget Holger Rune tabte første sæt til amerikaneren Mackenzie McDonald med 6-4, og i andet sæt tog danskeren konsekvensen af rygsmerterne og trak sig fra opgøret og dermed turneringen. Og nu har Holger Rune ikke flere turneringskampe planlagt, før han i slutningen af august skal stå klar til den store grand slam-turnering US Open. Tennisstjernens optakt til den amerikanske turnering er DR Sportens tennisreporter, Kresten Mosbæk, derfor heller ikke bleg for at kalde 'dårlig'. - Det er meget, meget bekymrende nyt for Holger Rune frem mod US Open. Det er den her nedre del af ryggen, han har kæmpet med på flere tidspunkter af året, blandt andet under French Open mod Casper Ruud, siger Kresten Mosbæk. - Holger Rune er lige nu i kamp mod uret for at blive klar til US Open. Undervejs i nattens opgør måtte Holger Rune modtage massage, inden han i sidste ende trak sig fra kampen. Det kan du se i videoen herunder: Problemerne med både formen og skader betyder derfor også, at man ikke kan se på Holger Runes kampe med samme håb i øjnene, som man har kunnet gjort tidligere på året, vurderer DR Sportens tennisreporter. - Selvfølgelig kan han overraske, men udefra skal forventningerne skrues gevaldigt ned til Holger Rune ved US Open. Lige nu kan jeg ikke se mange lyspunkter og argumenter for, at danskeren går videre til uge to i New York, siger Kresten Mosbæk. - Det vil det være en overraskelse for mig, hvis han går i kvartfinalen ved US Open. Vi er ellers blevet vant til, at store præstationer og Holger Rune går hånd i hånd. Det sås for eksempel ved to af årets andre grand slam-turneringer, French Open og Wimbledon, hvor danskeren netop nåede kvartfinalen i begge, mens det blev til en sejr i ATP 250-turneringen i München. Men på grund af den nuværende form og problemerne med ryggen, er det svært at se danskeren præstere lige så store resultater i den nærmeste fremtid, vurderer DR Sportens tennisreporter. Skal der være et håb for, at tenniskometen præsterer over de nedsatte forventninger, vi må sætte til ham ved US Open, ligger det hos Rune selv og hans fysiske træner, Lapo Becherini, som skal 'udøve mirakler på ryggen de næste ti dage', vurderer Kresten Mosbæk. - Der skal ske noget med Holger Runes fysik og krop lige nu. Så han skal have løsnet ryggen på en eller anden måde og skal han på træningsbanen og finde selvtilliden, for han har ikke flere professionelle kampe inden US Open, siger DR Sportens tennisreporter. - Men lige nu er der lang vej til den bedste version af Holger Rune.","Skadet Holger Rune skal 'bruge et mirakel', hvis han skal være en seriøs bejler til US Open",Jacob Møller Nielsen,2023-08-17 09:48:00+00:00,https://www.dr.dk/sporten/tennis/skade-sender-holger-rune-i-kamp-mod-uret-foer-aarets-sidste-grand-slam,Sport,517,day,41.42703067071116,1,0,0,22.88235294117647
"Der er en kinesisk forståelse for de bekymringer, der fylder hos flere danske virksomheder, som enten er eller ønsker at komme ind på det kinesiske marked. Det fortalte udenrigsminister Lars Løkke Rasmussen (M) efter blandt andet at have deltaget i et ""meget konstruktivt møde"" med det kinesiske kommunistpartis partisekretær i millionbyen Shanghai. - Det er mit helt klare indtryk, at kineserne har læst og forstået de danske bekymringer. Det er ikke et udtryk for, at Kina så vil levere én-til-én. Men der er forståelse for, at hvis man fortsat vil handle med resten af verdenen, så er der nogle spilleregler, man skal efterleve, siger Lars Løkke Rasmussen til DR Nyheder. Blandt bekymringerne fra danske virksomheder, hvoraf flere også deltager i det tre dage lange besøg, som ministeren er på, er en skærpelse af den kinesiske datalovgivning. Det betyder blandt andet, at udenlandske virksomheder skal opbevare sine følsomme data på kinesiske servere. På lige fod med EU og USA ønsker Kina også at blive mindre afhængig af andre lande og have mere fokus på egne virksomheder. Det er også med til at gøre det sværere for danske virksomheder at få fodfæste i Kina. Derfor er det både udenrigspolitik, handelspolitik og sikkerhedspolitik, der ender med at blive rodet sammen på den slags møder, udenrigsministeren deltager i i de her dage. Nu er du udenrigsminister, der er på et handelsfremstød, men bekymringerne er jo også omkring international politik og sikkerhedspolitik. Hvordan adskiller man tingene? - Det kan man ikke adskille længere, som man kunne engang. Engang havde vi en handelsminister, der bare rejste rundt på handelsfremstød, og så var der også en udenrigsminister, siger han og fortsætter: - Men det glider mere og mere sammen, både i Danmark og også i Europa. Og noget af det, vi siger til kineserne, det siger de også til os: ”Europa lukker sig om sig selv. I vil ikke købe vores teknologi, det er et misforstået sikkerhedspolitisk hensyn, I tager”. Så det er argumenter, der flyver begge veje. Derfor mener ministeren også, at alle derfor har et ansvar for, at der kommer en fællesforståelse af, at eksempelvis energi og teknologi også er sikkerhedspolitik. Men det må ikke gøre alle landene ""super protektionistiske"". - Så vi skal finde balancepunktet. Det forsøger vi i Europa, og det er man også i gang med i Kina. Og det er her, vi skal trykke lidt, siger Lars Løkke Rasmussen. Ministeren står dog tilbage med en følelse af, at der er en gensidig forståelse for, at der skal findes en balance mellem tingene, når det handler om det internationale sammenspil mellem landene. Det gælder blandt andet danske virksomheders bekymring om datalovgivningen, der kan give problemer med at beskytte varemærker. - Og det mærker jeg en forståelse for, og det kan man også se på flere sager med danske virksomheder, hvor det er lykkedes for dem at beskytte deres varemærker. Der fortæller virksomhederne mig også, at når der sker fremskridt på den front, så er det, fordi kineserne godt kan se, det er nødvendigt, siger Lars Løkke Rasmussen. Udenrigsministeren skal i aften mødes med den kinesiske handelsminister, Wang Wentao, sammen med en dansk erhvervsdelegation. Den består af de administrerende direktører fra LEGO, Danfoss og Novo Nordisk, samt repræsentanter fra A.P Møller - Maersk.",Lars Løkke Rasmussen efter besøg i Kina: Man kan ikke længere adskille handels- og sikkerhedspolitik,Rasmus Christiansen,2023-08-17 21:50:00+00:00,https://www.dr.dk/nyheder/udland/lars-loekke-rasmussen-efter-besoeg-i-kina-man-kan-ikke-laengere-adskille-handels-og,Udland,540,evening,40.67739035510178,1,0,0,48.333333333333336
"Lars Løkke Rasmussen er glad for, at Jon Stephensen nu har forladt Moderaterne. Udenrigsministeren og partiformanden kalder det en ""klog beslutning"". Han er dog ærgerlig over, at Jon Stephensen har valgt at beholde sit mandat i Folketinget og blive løsgænger. - Jeg er overrasket over, at han ikke drager den fulde konsekvens og udtræder helt af Folketinget. Det havde jeg gerne set. - Jon var med til at starte et parti. Det er også hans fortjeneste, at kultur kom så højt på dagsordenen hos Moderaterne. Hvis han ville Moderaterne det godt, skulle han jo drage den fulde konsekvens og forlade Folketinget, siger Lars Løkke Rasmussen, der lige nu befinder sig i Kina. Han fortæller, at Moderaternes folketingsgruppe i tirsdags holdt et møde, hvor medlemmerne blev enige om, at der ikke var tillid til Jon Stephensen. Derefter holdt Lars Løkke Rasmussen et møde med Jon Stephensen, inden han rejste til Kina. På det møde gav han ham en klar og direkte besked, fortæller han: - Hvis du vender tilbage til dansk politik, bliver det ikke hos Moderaterne. Du skal tænke dig godt om. Det vil være for en stakket frist. - Du har ingen fremtid i politik. Var det ikke bedre, at vores veje skiltes på en måde, hvor du kom videre i dit liv, som helt åbenlyst ligger udenfor Christiansborg. Udmeldingen kommer efter en længere orlov fra Folketinget, som Jon Stephensen tog i april. Det gjorde han efter lang tid med negative historier om ham i medierne, der blandt andet handlede om dårlig ledelse og upassende opførsel som teaterdirektør, beskyldninger om en forfalsket underskrift og upassende beskeder til et 19-årigt partimedlem. Derfor blev partiet og Jon Stephensen i april enige om, at han skulle på selvbetalt orlov. Imens ville partiet vurdere, om tilliden til Jon Stephensen kunne genoprettes. Det kunne den så ikke. Da Jon Stephensen tidligere i dag meldte ud om sin politiske fremtid, lød fortællingen, at det var hans egen beslutning. Om det er rigtigt, eller om det var Lars Løkke Rasmussen og folketingsgruppen, der smed ham ud, afhænger ifølge partiformanden af, ""hvem der skriver historien"". - Vi sparker ikke til folk, der ligger ned, og har ikke haft behov for at smide nogen ud. Vi har forsøgt i det stille diplomati at sende en utvetydig besked om, at der ikke er en fremtid for dig i Moderaterne, siger Lars Løkke Rasmussen. Jon Stephensen var med helt fra starten, da Moderaterne blev dannet som parti og var blandt de centrale skikkelser i partiets opstart. Og som stifter og formand for partiet er Lars Løkke Rasmussen stolt af alle dem, der var med til at løbe det i gang, siger han. Men han hiver alligevel en sammenligning fra teaterverdenen - som Jon Stephensen kommer fra som tidligere teaterdirektør - når han skal beskrive situationen. - En gang imellem laver man en fejlcasting, og så må man tage konsekvensen af den. Med Jon Stephensens udmelding mister Moderaterne altså et mandat i Folketinget. Det samme gør regeringen, der nu er nede på samlet 88 mandater i de tre regeringspartier. Regeringen har dog stadig flertal med de nordatlantiske mandater, der bakker den op, og derfor mener Lars Løkke Rasmussen ikke, der er grund til at dramatisere situationen. - Regeringen har fortsat et indenrigspolitisk flertal uden de nordatlantiske mandater. Og med de aftaler, vi har med de nordatlantiske, har vi endda et komfortabelt flertal.",Løkke gav klar besked til Jon Stephensen: 'Du har ingen fremtid i politik',Emil Eller,2023-08-17 19:41:00+00:00,https://www.dr.dk/nyheder/politik/loekke-gav-klar-besked-til-jon-stephensen-du-har-ingen-fremtid-i-politik,Politik,561,evening,41.7123678009754,1,0,0,36.07692307692308
"I weekenden begynder VM i atletik i den ungarske hovedstad Budapest, men det er langt fra alle, der er tilfredse med placeringen af verdensmesterskaberne. Ungarn har nemlig de seneste år markeret sig med flere love, der er rettet mod LGBT+-miljøet, og derfor langer den amerikanske VM-løber Nikki Hiltz, der stiller op i 1.500 meter-disciplinen, nu ud efter dem, der har tildelt værtskabet. - Der er queer-atleter i alle sportsgrene. Jeg synes, det er ærgerligt, at disse lande bliver ved med at få de her værtskaber. Jeg ville ønske, der blev sagt, at man skulle bestå en diversitets- og inklusionstest for at få lov at være vært for en stor sportsbegivenhed. Desværre er det ikke sådan, det er, siger Nikki Hiltz, der identificerer sig som nonbinær, til AP. Det er forbudt for transkønnede personer at skifte juridisk køn Ægteskab kan kun finde sted mellem en mand og en kvinde Lovforslag om at transkvinder, som tidligere har ændret deres køn, ikke skal have samme rettigheder til pension, som andre kvinder har Forbud mod al undervisning og ""promovering"" af LGBT+ til børn og unge - man må ikke tale om det. Regeringen betegner det som propaganga. Og det står også skidt til med LGBT+-rettighederne i Ungarn. Det fortæller Simone Nørholm Jacobsen. Hun er er politisk rådgiver med ansvar for køn i Amnesty International. - Siden Viktor Orbán kom til magten i 2010, har LGBT+-rettighederne styrtdykket i landet. Man kan godt sige, at Ungarn er det land i Europa, hvor det er gået mest ned ad bakke de seneste ti år, når det kommer til LGBT+-borgeres rettigheder, siger hun. Og selvom præsidenten for det internationale atletikforbund, Sebastian Coe, anerkender, at sport for mange landes vedkommende er en mulighed for at vise sig frem, mener han også, at det kan gavne lokalsamfundet. - Verden er et komplekst sted, og det bliver mere og mere komplekst hvert år. Det vil ikke ændre sig, lyder det. - Ethvert land ønsker at bruge sporten som et udstillingsvindue. Det eneste, jeg kan sige, er, at alle de sportsarrangementer, jeg har været med til, aldrig har efterladt lokalsamfundet et værre sted, hverken politisk, kulturelt eller socialt, siger han. Nikki Hiltz er ikke den eneste, der har kritiseret Ungarn på grund af deres love rettet mod LGBT+-miljøet. For godt to år siden offentliggjorde Formel 1- stjernen Lewis Hamilton et opslag på sin Instagram-profil, hvor han skrev følgende: - Det er uacceptabelt, kujonagtigt og misvisende, at magthaverne foreslår sådan en lov. Alle fortjener friheden til at være dem, de er, uanset hvem de elsker, eller hvordan de identificerer sig, lød det dengang fra Hamilton. Det var i juli 2021 - kort efter at den ungarske regering havde vedtaget en kontroversiel lov, der forbød ungarske tv-stationer og skoler at fortælle børn og unge om homoseksualitet eller transpersoner. En lov, der dengang mødte voldsom kritik. Den seneste i rækken er altså Nikki Hiltz. Og spørgsmålet er så, om det overhovedet gør en forskel? - Det nytter på den måde, at der kommer fokus på det. Der var for eksempel ikke så meget fokus på menneskerettigheder og tvangsarbejde i Qatar, før der blev placeret et VM i fodbold, og på den måde kan det nytte noget, at der kommer fokus på det. At det er noget, omverdenen får øje på - hov, hvad foregår der i Ungarn? Al bevågenhed kan nytte noget, siger Simone Nørholm Jacobsen fra Amnesty International. Du kan se VM i atletik på DR2 fra lørdag d. 18. august.",Nonbinær VM-atlet kritiserer værtsnation for homofobiske love,Helena Melin,2023-08-18 06:55:00+00:00,https://www.dr.dk/sporten/atletik/nonbinaer-vm-atlet-kritiserer-vaertsnation-homofobiske-love,Sport,577,morning,38.61626628984142,0,1,0,58.0
"Situationen i Niger er i grove træk uforandret, siden kupmagere i sidste måned tog landets præsident, Mohamed Bazoum, til fange og fjernede ham fra magten i det vestafrikanske land. Siden har Ecowas, en union af vestafrikanske lande, truet med militær indblanding, hvis ikke præsidenten bliver genindsat. Men trods deadline fra Ecowas har kupmagerne fastholdt deres kurs, og Bazoum er ifølge Al Jazeera fortsat i husarrest sammen med sin kone og barn. I dag har de 15 Ecowas-lande igen mødtes for at diskutere, om hvorvidt man skulle aktivere en såkaldt standby-styrke, som potentielt kan gå ind i Niger for at vælte kupmagerne. Selvom der endnu ikke er truffet en endelig beslutning om at gå militært ind i Niger, så er det i dag kommet frem, at størstedelen af landene er parate til at bidrage til standby-styrken. - Hvis det bliver nødvendigt, går vi ind i Niger med vores egne tropper og udstyr og vores egne ressourcer for at sikre, at vi genopretter den forfatningsmæssige orden, siger Ecowas' kommissær for politiske anliggender, fred og sikkerhed, Abdel-Fatau Musah. Der er dog også et par lande, der ikke er begejstret for idéen, og det er ikke helt uvæsentlige nationer, der er tale om. Det fortæller DR's Afrika-korrespondent, Søren Bendixen. - Det er blandt andet de to nabolande, Burkina Faso og Mali. De har sagt det modsatte, nemlig at de vil støtte kupmagerne i Niger, siger han. Men selvom unionen af vestafrikanske lande i dag er kommet et skridt nærmere i deres planer for at løse situationen i Niger, skal mødets foreløbige udkom tages med et gran salt, mener Søren Bendixen. - Det er ikke det samme som, at der er soldater på vej til Niger i morgen, for der bliver samtidig sagt, at det er sidste udvej. Jeg skal se det, før jeg tror det, lyder det fra korrespondenten. Som han ser det, er dagens møde mest af alt endnu et forsøg på at få kupmagerne tilbage til forhandlingsbordet. Han påpeger samtidig, at det kræver en vis folkelig opbakning i Niger, hvis de omkringliggende lande skal gribe ind i militært. - Den kan være svær at få øje på lige nu. Det vil også kræve et stort militært apparat, og det har jeg også svært ved at få øje på, siger han. Selvom det er svært at spå om Nigers nære fremtid, så kan Søren Bendixen umiddelbart få øje på tre mulige scenarier for landet. Én mulighed er, at omverdenen med tiden accepterer kupregeringen, og at man i et forsøg på at normalisere forholdene vil samarbejde med kupmagerne. Flere lande, heriblandt USA og Frankrig, har nemlig aktiviteter i landet, som de gerne vil værne om, påpeger korrespondenten. USA har en stor militærbase i Niger, som de er interesseret i at holde fast i. Frankrig har specialstyrker, ""som jager terrorister i ørkenen"", og sidst men ikke mindst har EU postet penge i at stoppe en massiv migrant-trafik, som Niger har lagt land til. - Så når man er færdig med at råbe højt og måske kan se, at det ikke har hjulpet noget, så melder der sig en mere pragmatisk hverdag, hvor man alligevel accepterer det her, siger Søren Bendixen. En anden mulighed er, at landet isolerer sig om sig selv, fordi de af forskellige årsager ikke kan samarbejde med eksempelvis Ecowas og EU. Den sidste mulighed er, at kupmagerne simpelthen ikke er i stand til at beholde magten. - Enten på grund af en militær indblanding, eller fordi der lige pludselig er nogle kræfter i Niger, der vil noget andet, forklarer Bendixen. Netop situationen i Niger var temaet i ugens udsendelse af 'Verden ifølge Gram' med international korrespondent Steffen Gram. Det kan du høre her.","Vestafrikansk union er klar til at gå militært ind i Niger: ’Jeg skal se det, før jeg tror det’",Mads Vestergaard,2023-08-17 21:15:00+00:00,https://www.dr.dk/nyheder/udland/vestafrikansk-union-er-klar-til-gaa-militaert-ind-i-niger-jeg-skal-se-det-foer-jeg,Udland,611,evening,42.281979458450046,1,0,0,29.526315789473685
"Sverige står over for en stigende terrortrussel både ude og hjemme. Det slog den svenske statsminister, Ulf Kristersson, fast under et pressemøde her til eftermiddag, efter de svenske sikkerhedsmyndigheder har hævet terrortrusselsniveauet til det næsthøjeste niveau. Det skyldes, at Sverige er gået fra at blive betragtet som ""et legitimt mål til et prioriteret mål for voldsparate islamister globalt"", lyder meldingen fra den svenske efterretningstjeneste, Säpo. På dagens pressemøde oplistede Ulf Kristersson de angreb, der den seneste tid har været mod svenske repræsentationer i udlandet og påpegede, at terrorgrupper som Hizbollah og al-Qaeda har opfordret deres sympatisører til at tage hævn for koranafbrændingerne i Sverige. Og så sagde han, at Sverige har afværget planlagte terrorhandlinger. - Vores myndigheder, ikke mindst Säpo og politiet, arbejder hårdt for at garantere sikkerheden i Sverige. Vi ved, at planlagte terrorhandlinger er blevet afværget, sagde han. Statsministeren gik ikke i detaljer - herunder om, hvorvidt der er tale om hændelser af nyere eller ældre dato. På et spørgsmål om, hvilke planer der skal være blevet afværget, svarede Kristersson ifølge Svenska Dagbladet, at der er mennesker, som er blevet ""stillet ansvarlige for ting og sager"". - Der er mennesker, som er blevet anholdt i både Sverige og udlandet, sagde han. Den svenske justitsminister, Gunnar Strömmer, pegede på, at der i foråret blev foretaget en række anholdelser: Säpo slog tidligere i dag gentagne gange fast, at beslutningen om at hæve trusselsniveauet ikke er foranlediget af ""en særskilt hændelse"", men derimod handler om en samlet vurdering af terrortruslen, som gradvist er blevet værre. Den seneste tids svenske koranafbrændinger menes at have udløst konkrete terrrorplaner mod Sverige, der har ført til en række anholdelser, beretter det svenske medie SVT. Her peger man på, at der hidtil i år har været to sager fremme, som menes at have direkte forbindelse til de svenske koranafbrændinger. I den første sag blev fem mænd anholdt under en razzia i de tidlige morgentimer i de svenske byer Eskilstuna, Linköping og Strängnäs. De mistænkes for at have planlagt et terrorangreb på grund af en koranafbrænding i januar. De blev alle løsladt tidligere denne måned, men er fortsat mistænkt. Den anden sag handler om to syriske brødre, der blev anholdt i Tyskland i foråret under mistanke om, at de planlagde et terrorattentat. Deres mål var efter sigende en kirke i Sverige, og de skulle have indkøbt kemikalier til bombefremstilling. Ifølge den tyske anklager i sagen var koranafbrændingerne i Sverige et motiv for terrorplanerne. Kilde: SVT Dagens udmeldinger fra de svenske myndigheder er alvorlige, men ikke overraskende, lyder det fra Anna Gaarslev, DR's Europa-korrespondent. Hun peger på, at udmeldingerne gør det klart for enhver, at der er en reel trussel mod Sverige. - Sverige må konstatere, at der er mange, der vil skade Sverige – og mange, der kan, fortæller Anna Gaarslev i denne lynanalyse: De seneste måneders koranafbrændinger i Sverige har ført til stigende bekymringer om sikkerhedssituationen i det nordiske land. Det skyldes blandt andet, at koranafbrændingerne har bidraget til en fortælling om, at Sverige som land er fjendtligt indstillet over for islam, siger Ahn-Za Hagström, chef for det nationale center for terrortrusler, NCT, som vurderer trusselsniveauet. - Det handler om opfattelsen af Sverige som et muslimfjendtligt land, og at Sverige som land ses som ansvarlig for, at de opfattede krænkelser af islam kan gennemføres og fortsætter, siger Ahn-Za Hagström. Den svenske rigspolitichef, Anders Thornberg, pointerede i dag, at svenskerne skal fortsætte med at leve deres liv, som de plejer. Men samtidig opfordrede han befolkningen til at være ekstra på vagt og melde det til politiet, hvis man ser mistænkelig aktivitet, beretter SVT. Han oplyste også, at politiet vil styrke samarbejdet med arrrangører af store begivenheder, hvor der er mange mennesker samlet.","Korrespondent om forhøjet svensk trusselsniveau: 'De må konstatere, at der er mange, der vil skade Sverige – og mange, der kan'",Sean Coogan,2023-08-17 20:45:00+00:00,https://www.dr.dk/nyheder/udland/korrespondent-om-forhoejet-svensk-trusselsniveau-de-maa-konstatere-der-er-mange-der,Udland,615,evening,54.82543129448667,1,0,0,45.0
"Det forgangne folketingsår har været hæsblæsende for Nye Borgerlige. Folketingsgruppen er halveret siden valget og en nyvalgt formand blev blandt andet ekskluderet på rekordtid. - Det er åbenlyst en svær situation, vi står i. Når det er sagt, så er jeg glad for, at uroen ligger bag os, og at vi er i arbejdstøjet, lyder det fra partiformand Pernille Vermund på Nye Borgerliges sommergruppemøde. Arbejdstøjet ifører to af partiets tre folketingsmedlemmer sig, da EU-ordfører og tidligere politiske næstformand, Peter Seier Christensen, er sygemeldt på grund af stress. For nylig har han oplyst, at han har fået konstateret lymfekræft og skal gennemgå kemoterapi som led i sin behandling. Selvom Nye Borgerlige kan give plads til en erstatning, afviser Pernille Vermund at benytte sig af den mulighed. Og det er der ifølge formanden en god grund til. - Peter Seiers suppleant har meldt sig ud af partiet, så det vil ikke hjælpe vores situation, siger hun på partiets sommergruppemøde. Og hvem er suppleanten så? Henriette Ergemann var i knap og nap to uger næstformand i Nye Borgerlige, inden hun i februar måned først trak sig fra posten og efterfølgende meldte sig ud af partiet. Hun kom i vælten efter en række coronaskeptiske kommentarer på Facebook, efter hun og Lars Boje Mathiesen blev valgt til formand og næstformand. Henriette Ergemann blev valgt som suppleant ved folketingsvalget i november, og derfor er hun fortsat den første i rækken, selvom hun er fortid i Nye Borgerlige. Derfor gør det ikke noget, at der kun er to personer i ""arbejdstøjet"", understreger Vermund. Selvom Peter Seier Christensen for nuværende er sygemeldt, er han ikke gået på orlov fra Folketinget, og Nye Borgerlige er heller ikke forpligtet til at indkalde en suppleant. Folketingsmedlemmerne bestemmer nemlig selv, om de vil tage orlov eller ej. Folketingets partier kan benytte sig af en stedfortræder, hvis et folketingsmedlem for eksempel er sygemeldt eller har orlov i en periode. Det er dog ikke et krav, at de skal indkalde suppleanten. I Folketingets Forretningsordenens kapitel XV fremgår det af paragraf 41., at ""Tinget kan efter anmodning meddele et medlem orlov og bestemme, at stedfortræderen midlertidigt indtræder som medlem af Tinget."" Kilde: Grundloven, Folketingets Forretningsorden Kapitel XV, Valgloven af 1915 og Folketingets Oplysning. - Da Alex Vanopslagh for eksempel var sygemeldt med stress over en længere periode, var han sygemeldt uden at tage orlov. Det betyder, at de to, der var tilbage i folketingsgruppen, overtog hans opgaver, siger Pernille Vermund. - Sådan er det også for os. Det er Peter, der helt alene bestemmer, om han vil tage orlov eller ej. Nye Borgerliges rekordindehaver af ordførerskaber - 35 ud af 44 - Kim Edbjerg Andersen håber, at Peter Seier kan være aktiv og byde ind under sit behandlingsforløb. - Hvis det bliver et parlamentarisk stort problem, at Peter ikke er tilstede, er jeg sikker på, han kommer dén dag, hvis ikke han ligger og får kemo, siger han. Selvom Folketingsgruppen mandatmæssigt er skåret over, så ligger partiet på nogenlunde samme niveau som ved Folketingsvalget. Her opnåede partiet 3,7 procent af stemmerne, og i den seneste meningsmåling fra Epinion fra 15. juni ligger partiet til 3 procent. - At vi ligger så godt trods det, vi har været igennem, og på trods af at vi nu er nede på to mand, vidner om, at jeg har en wingman, der giver den gas med alt det arbejde, der er når man kun er to, siger Vermund. - Men I har en tom plads i Folketinget. Har I ikke et moralsk ansvar for at bruger de mandater, I har fået? - Jo, og det gør vi bestemt også. Og vi trækker også på Peter og har kontakt til Peter, siger Vermund. Folketingsåret åbner officielt igen første tirsdag i oktober, og da mængden af udvalgsarbejde og samråd ifølge partiformanden er begrænset, så er det ikke i hendes optik problematisk, at Peter Seier er fraværende. - Så synes jeg, det er vigtigt, at han er hjemme og passer sin kræftbehandling og kommer igennem sit kemoforløb. Og så håber vi selvfølgelig, at han bliver frisk og rask, siger hun.",Nye Borgerlige holder bevidst suppleant ude af Folketinget,Ida Meesenburg,2023-08-17 18:05:00+00:00,https://www.dr.dk/nyheder/politik/nye-borgerlige-holder-bevidst-suppleant-ude-af-folketinget,Politik,678,evening,43.16580127448667,0,1,0,58.0
"Jon Stephensen har forladt Moderaterne og bliver løsgænger i Folketinget. Så langt så godt for Lars Løkke Rasmussens parti, der dermed ikke længere skal forholde sig til de mange negative historier om den tidligere kulturordfører, der ramte ham og partiet tidligere på året. Men det er alligevel ikke den løsning, man havde håbet på i Moderaterne. For formand Lars Løkke Rasmussen prøvede i utvetydige vendinger at gøre det klart for Jon Stephensen, at han ikke havde en fremtid i politik og burde forlade Folketinget helt. Det sagde Løkke selv i et interview tidligere i dag. Ifølge DR's politiske analytiker Jens Ringberg er partiet gået langt for at få Jon Stephensen til at forsvinde ud ad bagdøren på Christiansborg. - Lars Løkke Rasmussen er sådan set befriende ærlig. Han lægger ikke skjul på, at Moderaterne har prøvet at få Jon Stephensen helt ud af politik. Det skulle angiveligt være af hensyn til alle parter, også Stephensen selv – men det ville selvfølgelig også være af hensyn til Moderaterne. Partiet gik endda så langt, at Løkke ifølge interviewet med ham tidligere i dag tilbød at hjælpe Jon Stephensen videre i sin karriere. - Men da det ikke var muligt, traf Moderaternes folketingsgruppe en hård og konsekvent beslutning om meddelte ham, at han ikke længere var velkommen hos Moderaterne, siger Jens Ringberg. Selvom de i Moderaterne er tilfredse med, at Jon Stephensen nu ikke længere er en del af partiet, er det en ridse i lakken for partiet. For Jon Stephensen var en vigtig del af Moderaterne helt fra start. - Jon Stephensen er ikke hvem som helst i Moderaterne. Han var med til at stifte det her parti, der startede noget utraditionelt, da Lars Løkke Rasmussen blev alene i dansk politik, siger Jens Ringberg med henvisning til, at Lars Løkke Rasmussen i første omgang startede et ""politisk mødested"", der senere blev til et parti. - Der var Jon Stephensen på mange måder en central person og skrev kronikker med Lars Løkke Rasmussen. Så han er ikke hvem som helst i Moderaterne, men nu er han altså ude af partiet. I videoen her kan du se Lars Løkke Rasmussen fortælle, hvordan man prøvede at få Jon Stephensen til at forlade Folketinget: Med Jon Stephensens udmelding mister Moderaterne altså et mandat i Folketinget. Det samme gør regeringen, der nu er nede på samlet 88 mandater i de tre regeringspartier. Regeringen har dog stadig flertal med de nordatlantiske mandater, der bakker den op. Derfor er det da heller ikke en katastrofe for regeringen i første omgang. - Det er ikke sådan, at regeringen er truet på livet. Så er der virkelig mange ting, der skal gå galt - eksempelvis at flere forlader regeringspartierne. Men regeringen er nu nede på det mindst mulige flertal, den kan have, hvis den vil kunne gennemføre sin politik uden at skulle blive enige med andre partier eller med de fire nordatlantiske mandater i Folketinget. - Det er ikke så let lige at komme i tanke om situationer, hvor det kommer til at koste politiske nederlag for regeringen. - Men det er en svækkelse for regeringen. I hvert fald bliver dens eget flertal mere skrøbeligt, vurderer Jens Ringberg. De mange negative historier om Jon Stephensen startede i tidligere i år, hvor han var kulturordfører i Moderaterne. Først blev Jon Stephensen anklaget for at have forfalsket en underskrift, mens han var teaterdirektør på teatret Aveny-T, og at det var en af årsagerne til, at han blev fyret fra jobbet. Det var teatrets bestyrelsesformand, Henning Dyremose, der fremførte anklagen i medierne. Jon Stephensen selv har afvist beskyldningen og anlagt en injuriesag mod Dyremose. Siden kom en række historier om dårlig ledelse, grænseoverskridende adfærd og dårlig dømmekraft. Og til sidst kom en historie om upassende beskeder til et 19-årigt partimedlem. Til hende havde han skrevet, at hun var ""smuk med den lækreste krop"". Det blev dråben, der fik bægeret til at flyde over, og i april blev Jon Stephensen sendt på orlov af partiledelsen. I mellemtiden skulle partiet finde ud af, om tilliden til Jon Stephensen kunne genskabes. Det kunne den tilsyneladende ikke, og derfor er Jon Stephensen nu fortid i partiet.",Ringberg: Jon Stephensen-exit svækker regeringen,Emil Eller,2023-08-17 21:35:00+00:00,https://www.dr.dk/nyheder/politik/ringberg-jon-stephensenen-exit-svaekker-regeringen,Politik,688,evening,44.23888404533565,1,0,0,72.66666666666667
"Chatbotten ChatGPT, der bygger på kunstig intelligens også kaldet AI, har på rekordtid fået mere end 100 millioner brugere. ChatGPT kan blandt andet hjælpe studerende, forfattere og forskere med at skrive tekster såsom skoleopgaver, noveller og forskerartikler. I kølvandet på chatbottens popularitet og teksternes høje kvalitet forsøgte skaberne bag ChatGPT, OpenAI, at udvikle et værktøj, der kan skelne mellem kunstigt genererede tekster fra for eksempel ChatGPT og menneskeskabte tekster. Men tjenesten er ikke længere tilgængelig på deres hjemmeside, fordi værktøjets præcision var for lav, skriver virksomheden. OpenAI har testet deres detektorværktøj ved at præsentere den for en række tekster på engelsk. Herefter var det op til værktøjet at skelne mellem den, der var skrevet af ChatGPT og dem, der var skrevet af mennesker tekster. Dén øvelse viste detektoren sig at være rigtig dårlig til. For resultaterne af testen viste, at tjenesten kun i 26 procent af tilfældene kunne identificere de kunstigt genererede tekster som ""sandsynligvis skrevet af AI"". Altså kunne værktøjet kun spotte godt en fjerdedel af de tekster, som OpenAI's sprogmodeller havde skrevet. Samtidig identificerede den i ni procent af tilfældene menneskeskabte tekster som kunstige. Den lave præcision skyldes ifølge DR’s tech-korrespondent, Henrik Moltke, blandt andet, at det er svært at finde genkendelige mønstre i de AI-genererede tekster. Det fortæller han i dagens udgave af 'P1 Morgen'. - ChatGPT har ""trænet"" på nogle ufatteligt store mængder data. Det vil sige, at den har læst en masse tekster, som den så, populært sagt, har lært at efterabe. Derfor skriver den ofte unikke svar og tekster, som ser ekstremt overbevisende og ægte ud. - De unikke svar ses også ved, at ChatGPT sjældent giver det samme svar, hvis du stiller den det samme spørgsmål to gange, siger han. Der vil være små variationer, som gør det nærmest umuligt at detektere. Selvom ChatGPT's skaber, OpenAI, for nuværende har trukket deres værktøj til at adskille AI- og menneskeskabte tekster tilbage, betyder det ikke, at udviklingen af værktøjet er gået i stå. Selskabet skriver på deres hjemmeside, at de vil fortsætte med at se på, hvordan værktøjet kan forbedres, så præcisionen og troværdigheden stiger. På den korte bane kan de dårlige testresultater og et manglende troværdigt detektorværktøj have flere konsekvenser, vurderer Henrik Moltke. - På kort sigt betyder det, at vi for eksempel i endnu mindre grad kan kan stole på forbrugeranmeldelser eller andre tekster, som vi bliver præsenteret for på hjemmesider på sociale medier, eller som bliver sendt på mail eller sms, fordi kvaliteten af spam for eksempel vil stige, når de bliver gjort personlige og unikke, siger han. Overalt gør de nye AI-programmer deres indtog. For eksempel kan chat-botter som ChatGPT give svar, der før krævede selvstændig tænkning. Men er kunstig intelligens bare en avanceret korrekturlæser, eller er det en større opfindelse end ild og elektricitet? Vil det gøre mange af os arbejdsløse, og kan kunstig intelligens i sidste ende blive en trussel mod menneskeheden, sådan som nogle eksperter frygter? Skaber det en drømmeverden eller dommedag? Det er nogle af de emner, som de to værter Marcel Mirzaei-Fard, tech-analytiker i DR, og Henrik Moltke, tech-korrespondent i DR svarer på på dr.dk torsdag aften klokken 20:00. Det gør de sammen med en ChatGPT. Du kan allerede nu stille dit spørgsmål her. For at afprøve dette bad DRs techkorrespondent ChatGPT anmelde første afsnit af radioprogrammet prompt. Selvom ChatGPT brugte den letgenkendelige sætning ""som en AI sprogmodel"" i sin begrundelse for, hvorfor den ikke kunne vurdere den helt nye podcast, blev anmeldelsen med fem stjerner alligevel accepteret hos Apple Podcasts. Henrik Moltke forklarer, at en del af disse udfordringer ville kunne afhjælpes, hvis det bliver lovpligtigt at markere AI-generet indhold. På den måde vil man som bruger ikke være i tvivl, hvis man bliver præsenteret for materiale produceret af kunstig intelligens. Netop den type lovgivning er i denne uge blevet indført i Kina, hvor udviklere af kunstig intelligens skal følge en ny vejledning med 24 retningslinjer. I Europa vedtog EU-parlamentet i juni et udkast til en lignende lov om kunstig intelligens. Hvis du vil vide mere om kunstig intelligens, kan du lytte til DR's nye podcast om kunstig intelligens, Prompt, med værterne tech-korrespondent Henrik Moltke og tech-analytiker Marcel Mirzaei-Fard.",Selv ChatGPT's eget detektorværktøj kan ikke spotte kunstigt genererede tekster,Frederik Brund Flintegaard,2023-08-17 17:30:00+00:00,https://www.dr.dk/nyheder/udland/selv-chatgpts-eget-detektorvaerktoej-kan-ikke-spotte-kunstigt-genererede-tekster,Udland,694,evening,49.768650173445664,1,0,0,56.45454545454545
"Da Philip Due Schmidt slog øjnene op, lå han i sengen på et hollandsk hospital. Sidst han var ved bevidstheden, gik tankerne på det forestående VM i speedskating. Men så gik alt i sort. Tyve timers krampeanfald efterfulgt af to døgn i koma på hospitalet tvang sig pludselig ind i Philip Due Schmidts virkelighed og efterlod familie og venner med samlede hænder og tunge sten i maven. Men Philip vågnede, han rejste sig og var nu at finde på startlisten ved Flandern Grand Prixet, der blev kørt i weekenden, hvor han blandt andet kørte sig til en fjerdeplads på 15 kilometers udskillelsesløb. - Det er lidt surrealistisk at være tilbage, og resultaterne var bedre, end jeg havde forventet, siger han. De uhyggelige dage ligger nu næsten seks måneder tilbage, og speedskateren er altså atter trådt i skøjterne, i første omgang dem med hjul, for at bevise, at han er blandt de hurtigste i verden. Om Philip Due Schmidt var døden nær tilbage i de spæde forårsdage af kalenderåret, er ikke noget, man behøver at gisne om. Det har han lægens ord på. Og fra de lange dage i hospitalssengen husker han mest af alt én ting. - Jeg havde ekstremt meget hovedpine. Både fra anfaldet, men også fordi jeg slog hovedet, da jeg faldt om, siger han. Men takket være en stærk fysik og en sund krop kæmpede han sig igennem kramperne og vågnede mere uskadt, end hvad tilfældet ville være for ""normale mennesker"". Men de efterfølgende måneder var hårde. Og især hovedpinen meldte sin ankomst, hver gang fremgangen ellers virkede konstant. - Jeg kunne godt komme i tvivl, om jeg nogensinde ville komme over det. Det var noget af det hårdeste. Når jeg var fuldt fokuseret på at gøre mit bedste, og så blev jeg alligevel ramt af tilbagefald, siger Philip Due Schmidt. - Heldigvis har det hjulpet mig, at jeg som atlet er vant til at lytte til min krop, og jeg er vant til at presse mig selv for at gøre det, der skal til. Selvom Philip Due Schmidt altid har været dygtig til at mærke efter hos sig selv og sin krop, har anfaldet alligevel gjort ham endnu stærkere. Og han køber gerne ind på den floskel, at han nu ser tingene i et andet lys. - Jeg har netop sagt det til folk mange gange, at jeg godt ved, det er en kliché, men at man nogle gange skal opleve de slemme ting, før man virkelig får et andet syn på tilværelsen. - Jeg synes godt, at man kan sige, at det har ændret mig lidt. Det er især, hvis jeg oplever andre brokke sig over nogle ting. En hård træning, hvis folk er trætte, eller de ikke giver sig 100 procent, så tænker jeg tit: ""Er du klar over, hvor heldig du er, at du kan dyrke den her sport som dit job, og du har den her mulighed?"" Før hændelsen beskriver Philip Due Schmidt sig selv som en ""pleaser"". Han sagde ofte ja til ting både socialt eller træningsmæssigt, som måske ikke var det bedste for ham. - Nu prøver jeg mere at lytte til mig selv og mine behov fremfor andres i stedet for at gå på kompromis med, hvad jeg tror, er det rigtige for mig, siger han. Der var godt en uge til VM, da Philip Due Schmidt måtte aflyse alle planer. I forvejen var han ikke blevet udtaget til vinter-OL i 2022, en begivenhed han ellers personligt følte at have niveau til, så han var fast besluttet på at modbevise den beslutning. - Mit anfald kom lige inden, at jeg skulle bevise overfor alle, at jeg havde niveauet til at slå de bedste i verden. På den front er der ikke meget, der har ændret sig. Philip Due Schmidt skal tilbage til toppen, og med hovedpinen langsomt aftagende er han ved at være, hvor han skal. - Restitutionen er ikke helt den samme, jeg mærker lidt ekstra træthed efter de hårde træningspas. Men ellers er det mest toppen, der mangler, siger han. - Det langsigtede mål er OL i 2026 i Milano på is. På rulleskøjter er der ikke noget olympisk, men til gengæld VM. Også der vil jeg vise, at jeg kan noget.","Efter anfald, koma og seks måneders hovedpine er OL-håb atter tilbage i støvlerne",Jacob Mignon,2023-08-16 22:28:00+00:00,https://www.dr.dk/sporten/vintersport/efter-anfald-koma-og-seks-maaneders-hovedpine-er-skoejteloeber-atter-tilbage-i,Sport,705,evening,33.976709013914096,1,0,0,42.57142857142857
"Tiderne, hvor man skulle spejde særdeles grundigt i sit villakvarter for at finde et 'solgt'-skilt, ser ud til at være forbi. Der er i hvert fald igen kommet gang i boligmarkedet, hvor antallet af salg i juli er steget markant sammenlignet med samme måned sidste år. Det viser nye tal fra Boligsiden. Konkret er der blevet solgt flere end 6.000 boliger, hvilket er mere end 1.000 flere end i samme sommermåned i fjor. Og hvis man renser for sæsonudsving, så er det faktisk også en stigning i forhold til i juni på en procent. - Vi kan bestemt tale om et boligmarked, der er ved at genfinde formen. Det sker efter et hårdt efterår, hvor handelsaktiviteten drønede ned i det laveste i mere end et årti, siger boligøkonom Jeppe Juul Borre fra Arbejdernes Landsbank. Antallet af handler stiger for samtlige boligtyper, men det er særligt én boligtype, der er rift om. Salget af ejerlejligheder var nemlig 46 procent højere i juli sammenlignet med sidste år - og på landsplan steg salget med 6,3 procent sammenlignet med måneden forinden. Med andre ord: Da det stod allerværst til i november sidste år, blev der blot solgt 774 lejligheder, når man renser for sæson. I juli i år var antallet af salg oppe i 1.406. - Ejerlejlighedspriserne er faldet, og det lavere prisniveau har naturligvis lokket flere købere frem, men det kan ikke være hele forklaringen på, at vi for tiden ser en regulær opblomstring på ejerlejlighedsmarkedet, skriver Mira Lie Nielsen fra Nykredit i en analyse. Der er flere grunde til den store opblomstring på ejerlejlighedsmarkedet, lyder det fra flere boligøkonomer. En af årsagerne er, at priserne lige nu er lavere, end da de toppede sidste år. Men hos Nykredit vurderer man, at hovedårsagen er en anden. Nemlig det faktum at der fra 1. januar 2024 indføres nye boligskatter. Det betyder konkret, at skatten - særligt på lejlighedsmarkedet i landets største byer - kan stige markant. Den gode nyhed er, at man ikke bliver ramt af stigningen, hvis man ejer boligen ved årets udgang. Politikerne har nemlig sikret, at man vil få en skatterabat, hvis ens samlede boligskat står til at stige, så man ikke kommer til at betale mere, end man gjorde i 2020. Først hvis man overtager boligen efter 1. januar skal man betale den ekstra skatteregning, og det får danskerne til at slå til nu, mener boligøkonom Mira Lie Nielsen fra Nykredit. - Har man en lang tidshorisont i boligen, så kan der faktisk også være mange penge at spare i budgettet ved at købe nu. - Det vil ikke være unormalt med skatterabatter på 5.000- 15.000 kroner årligt ved køb inden årsskiftet, og sådanne besparelser får køberne til at slå til, siger hun. Landets boligøkonomer er enige om, at de nye boligskatter vil betyde, at for eksempel priserne på lejlighedsmarkedet i København vil falde næste år. Det får dog ikke danskerne til at holde sig tilbage. - Lige nu vejer det altså tungere at sikre sig en skatterabat i stedet for at vente på et pris- og rentefald, lyder vurderingen fra Mira Lie Nielsen, der forudser, at der bliver sat en brat stopper for lejlighedsfesten. - Hasteindkøbene får sin naturlige afslutning ved årsskiftet, og vi forventer både færre salg og faldende ejerlejlighedspriser, når vi kommer ind i 2024 Dagens nyhed fra Boligsiden kommer, ugen efter at det kom frem, at huspriserne i juli også steg en smule. Det var femte måned i træk med stigende priser, og samlet set er de steget med 3,7 procent siden februar. Det kom oven på, at priserne var faldet med over 10 procent mellem juni sidste år og februar i år. Herunder kan du se, hvad de vilde udviklinger har betydet for priserne på et standard 140 kvadratmeter hus. - På bare 3,5 år har vi oplevet, at huspriserne først steg med næsten en halv million kroner og derefter faldt med over en kvart million for så at lave en håndbremsevending og stige med 84.000 kroner igen, sagde boligøkonom fra Nordea Lise Nytoft Bergmann i sidste uge. - Det giver voldsomme bevægelser i friværdien, og for boligejerne kan det godt føles som en tur i rutsjebanen. Desværre kan vi ikke garantere, at turen er slut endnu, sagde hun.",Boligmarkedet var iskoldt: Men nu køber danskerne særligt én boligtype igen,Emil Søndergård Ingvorsen,2023-08-17 10:47:00+00:00,https://www.dr.dk/nyheder/penge/boligmarkedet-var-iskoldt-men-nu-koeber-danskerne-saerligt-en-boligtype-igen,Business,705,day,39.19090909090909,1,0,0,56.45454545454545
"Store dele af sommeren har voldsomme skovbrande hærget Canada, og ifølge myndighederne er der stadig omkring 700 brande i gang. Over 253 af dem er ude af kontrol. Det viser myndighedernes kort over skovbrandene. Blandt andet er flere brande omkring byen Yellowknife i det nordvestlige Canada ude af kontrol. Derfor har omkring 20.000 mennesker været i gang med at blive evakueret fra brandene siden tirsdag aften lokal tid, oplyser de lokale myndigheder. Det skriver avisen The Guardian. - Brandene er en reel trussel mod byen, lød advarslen fra de lokale myndigheder. Ifølge borgmesteren i Yellowknife, Rebecca Alty, vil der blive sat fly til rådighed torsdag eftermiddag lokal tid, som kan flyve folk væk. - Det her er en svær tid for alle. Så pas på og hjælp hinanden. Hvis du har plads i bilen, så overvej at tage en ven eller kæledyr med dig, siger hun ifølge The Guardian. Her kan du se, hvor Yellowknife ligger. Selvom skovbrande er normalt for Canada i sommermånederne, har i år været langt fra det sædvanlige. Ligesom andre dele af verden, har der været usædvanligt varmt og tørt i Canada, og sæsonen for skovbrande startede tidligere i år og var mere voldsom end normalt. Brandene har været så store, at røg fra brandene har forværret luftkvaliteten markant i flere amerikanske storbyer, og røgpartikler fra brande kunne registreres i luften i Norge. Det er ikke nyt, at Danmark og verden rammes af ekstreme og sjældne vejrforhold. Det er altid sket. Men vi kan se frem til, at det sker oftere – videnskabelige rapporter fra FN’s klimapanel har slået fast, at det bliver vildere på grund af menneskeskabte klimaforandringer, der varmer kloden op. Hele verden oplever rekordhøje temperaturer, og de seneste otte år er de varmeste, der nogensinde er målt. Herhjemme vil vi få flere varmebølger, som kan give tørke – og samtidig risiko for flere og kraftigere skybrud. Langt størstedelen af verdens lande er blevet enige om, at den globale gennemsnitstemperatur ikke bør stige med mere end 1,5 grader frem mod år 2100. For at nå aftalen skal verdens lande i 2030 udlede 45 procent færre klimaskadelige gasser til atmosfæren. Lige nu stiger udledningerne stadig. Kilder: DMI, Niels Bohr Instituttet, Copernicus, FN Ifølge brandmyndighederne i Canada har der de seneste 10 år i snit været 4.367 skovbrande om året - antallet af brande i år er allerede på 5.591. Samtidig er over seks gange så mange hektarer som gennemsnittet de sidste 10 år brændt. Over 13 millioner hektar natur er indtil videre gået op i flammer. Et areal, der svarer til tre gange Danmarks størrelse. Det mest ekstreme, Canada hidtil havde oplevet, var i 1995, da 7,1 millioner hektarer brændte. Siden starten af juli er mere end 150.000 mennesker blevet evakueret fra deres hjem, og mindst fire personer har indtil videre har mistet livet - deriblandt flere helikopterpiloter, der forsøgte at slukke brandene. Der er dog ikke udsigt til, at brandene stopper foreløbigt. Normalt varer sæsonen for skovbrande i Canada indtil oktober. Det er ofte svært at konkludere med 100 procents sikkerhed, at klimaforandringerne står bag én specifik begivenhed. Men det er et faktum, at de mange varmerekorder og det ekstreme vejr - der blandt andet har været i Canada - ikke ville have fundet sted, hvis ikke det var på grund af menneskeskabte klimaforandringer. Allerede i 2021 udgav internationale forskere en rapport, der understregede, at konsekvenserne af klimaforandringerne allerede dengang gav grund til bekymring for, hvordan fremtidens sæsoner for skovbrande ville udvikle sig. Ifølge Nathan Gillett, der arbejder som forsker ved Canadas miljøministerium, er Canada blandt de lande, der særligt mærker konsekvenserne af klimaforandringerne. - Vi ved, at menneskeskabte klimaforandringer varmer Canada op dobbelt så hurtigt som det globale gennemsnit, siger han ifølge BBC. Og de høje temperaturer er perfekte for skovbrande. Det siger Adrian Lema, der er chef for nationalt center for klimaforskning ved DMI. - Det, som klimaforandringerne gør, er, at det skaber mere varme og hedebølger, som vi har set på kloden i år. Det skaber generelt en tørke, og det får brandene til at starte lettere, og så bliver de sværere at slukke, fordi der er så meget brandbart materiale, sagde han til DR Nyheder 4. august. Den canadiske premierminister, Justin Trudeau, har sagt og skrevet flere gange, at de menneskeskabte klimaforandringer er årsagen bag skovbrandene i år.",Skovbrandene i Canada er i år næsten dobbelt så voldsomme som det hidtil værste år - og sæsonen er langt fra slut,Rasmus Christiansen,2023-08-17 09:38:00+00:00,https://www.dr.dk/nyheder/udland/skovbrandene-i-canada-er-i-aar-naesten-dobbelt-saa-voldsomme-som-det-hidtil-vaerste,Udland,718,day,41.137883855275156,1,0,0,40.04761904761905
"Det seneste år er det blevet lettere for Gry Kaalund Nicolaisen at være ordblind. Med et slag har hun fået mere overskud til at skrive mails, dagsordener eller andre former for tekst. Hun behøver heller ikke så tit at få venner og familie til at rette stavefejl. Forklaringen er, at kunstig intelligens og hjemmesider som ChatGPT og Bing Chat hurtigt kan rette og endda selv skrive forslag til tekst, som du beder den om. Gry Kaalund Nicolaisen står i spidsen for Ordblindeforeningen. Hun mener, at den kunstige intelligens er et godt redskab, der gerne må undervises i. - Det kan være med til at styrke ordblindes selvtillid og reducere stress. Det er bare at give ordblinde et værktøj, så de kan fungere på lige fod med alle andre og give dem muligheden for at være lige så intelligente på skrift, som de er i virkeligheden, siger hun. Kasper Hjortvig er en af de ordblinde, der bruger kunstig intelligens. Se hvordan. For øjeblikket ser en arbejdsgruppe under Børne- og Undervisningsministeriet på, om kunstig intelligens må bruges i undervisning og til eksamener. Der er grund til at være skeptisk, mener Ida Gertz-Jensen, der er formand for Dansklærerforeningens Folkeskolesektion. - Det er helt grundlæggende ikke meningen med skolen, at vi skal lære børnene at rekvirere fejlfri tekster hos en maskine. Det handler om at begå fejl, lære af det og blive bedre og få nogle børn som bliver selvstændige, kritiske og kreative, siger hun. Det har også en værdi, at børn tænker sig grundigt om og bruger tid på at skabe en tekst i stedet for, at kunstig intelligens lynhurtigt kan rette eller skrive teksten for én, mener formanden for dansklærere i folkeskolen. - Vi aner ikke, hvad det kommer til at betyde for os som menneskehed at bruge kunstig intelligens. Skal vi udvikle os til ikke skrivende mennesker og ikke tænkende mennesker? Hvad vil du sige, hvis nogen mener, at du er teknologiforskrækket? - Jeg tænker ikke mig selv som teknologiforskrækket. Det er morsomt og spændende at bruge ChatGPT. Selvfølgelig skal vi finde ud af, hvad teknologien kan. Men hvorfor skal vi bruge kunstig intelligens i stedet for at gøre det selv. - Der bliver nødt til at være et formål med at erstatte en maskine med sig selv, mener hun. Felix Prins Riget er ordblind og går i 7. klasse i Skanderborg. Da DR viser ham, hvordan ChatGPT og skrivsikkert fungerer, bruger han hurtigt værktøjet til at skrive en tekst om pandekager, som han er glad for. Han håber, at han fremover får undervisning i den kunstige intelligens. - Jeg synes sagtens, at man må bruge det. Det er jo bare hjælp. Man må også bruge en lommeregner i skolen. Det er lidt det samme. Det vil være mærkeligt, hvis man ikke må bruge de muligheder, der er. Men er det ikke snyd? Jeg synes ikke, at det er snyd, men man skal også kunne uden hjælp. Det vil gøre det nemmere og hurtigere at lave en opgave. Det er ikke mig, der finder på ordene, men det er mig, der finder på, hvad det handler om, siger han. Hvis du vil vide mere om hvordan kunstig intelligens ændrer vores samfund, så find DR’s helt nye podcast Prompt. Podcasten handler om, at fremtiden er her, for kunstig intelligens kan alt fra at diagnosticere dig, komponere det perfekte popnummer - og måske endda føre en krig. Hver uge nærlæser tech-analytiker Marcel Mirzaei-Fard og hans nærmeste kollega Henrik Moltke, DR's teknologikorrespondent, de største historier om den teknologiske udvikling, der ændrer vores verden, politik og væren - og spørger, om AI er ven eller fjende. Den kunstige intelligens kan måske blive et lille kvantespring for ordblinde, mener Trine Gandil, der er faglig ekspert i ordblindhed på Københavns Professionshøjskole. Hun mener, at teknologien kan gøre det lettere for ordblinde at tage en uddannelse og få et job. Derfor vil det også være en god idé at undervise ordblinde i, hvordan de bruger den bedst muligt. - Vi ved allerede, at elever vil bruge de her redskaber. I stedet for at elever holder det hemmeligt, hvad de laver, så kan vi lige så godt inddrage det i undervisningen og lære at bruge redskabet fornuftigt, siger hun. Københavns Professionshøjskole begynder i dette efterår et forsøg, hvor ordblinde studerende skal afprøve den kunstige intelligens. Ønsket er at finde ud, hvilken hjælp de ordblinde får, og om teksterne bliver bedre af at bruge for eksempel ChatGPT, Bing Chat eller skrivsikkert.","Ordblinde vil undervises i kunstig intelligens, så de kan skrive fejlfrit: Det styrker selvtilliden og reducerer stress",Kåre Kildall Rysgaard,2023-08-18 07:03:00+00:00,https://www.dr.dk/nyheder/indland/ordblinde-vil-undervises-i-kunstig-intelligens-saa-de-kan-skrive-fejlfrit-det,Samfund,741,morning,39.35959530411185,1,0,0,64.05882352941177
"Det er højsæson for vimsende hvepse omkring søde drikkevarer og afbidte æbler, og i år er der ekstraordinært mange af dem. En kombination af en lun vinter, varmt forår og meget varm juni har skabt det helt rette miljø for hvepsene, fortæller formanden for Brancheforeningen for Skadedyrsfirmaer, hvis medlemmer har haft meget at se til denne sommer. - Der har været et stort antal hvepse i år. Vi har været ude at fjerne omkring 15-20 procent flere hvepseboer, end vi gjorde sidste år, siger Claus Schultz, som er teknisk chef hos Rentokil Skadedyrskontrol. Samtidig med at der er mange hvepse i år, befinder vi os på det tidspunkt af året, hvor hvepsene er allermest nærgående. Hvepsene er ved at være færdige med at finde mad til at fodre larver, og så bliver de arbejdsløse, forklarer Claus Schultz. - De dasker bare lidt rundt og skal finde noget sødt at leve af nu, siger han. På Claus Schultz eget fuglefodringsbræt er de overskårne æbler udhulet og næsten total-fortæret af hvepse. Det er netop nedfaldsfrugten og den søde mad og drikkevarer på terrassen, man skal være opmærksom på for tiden, hvis man vil undgå at blive stukket. - Vi er nået til den tid på året, hvor de fleste bliver stukket, fordi travlheden er væk. Hvepsene er alle mulige steder - specielt i de ting, vi spiser, siger han. - De kravler ned i vores sodavand, og det er der, det kan gå rigtig galt med hvepsestik i halsen. Claus Schultz kalder derfor denne tid for ""den farligste på året"", sådan rent hvepsemæssigt. Hvepsene er som bekendt pjattede med søde sager så som nedfaldsfrugt, kager, slik og sodavand, men bestemt også klassisk grillmad, er derfor er det virkelig med at være opmærksom, hvis man spiser udendørs i sensommerens milde vejr. - Det virker som en magnet på dem, hvis man sidder og griller med en masse forskellige dufte. Man risikerer nemt at blive omringet af hvepse på kort tid, og det er bare pisseirriterende, som Claus Schultz udtrykker det. Hvepsestik er i langt de fleste tilfælde ganske ufarlige. Søg lægehjælp, hvis du bliver stukket og: Har en kendt allergi Bliver stukket på indersiden af munden eller halsen Bliver meget fysisk utilpas og for eksempel bliver svimmel, får vejrtrækningsbesvær og udslæt på hele kroppen. Kilde: Cheflæge hos 112 og 1813 i Region Hovedstaden, Anders Damm-Hejmdal. Det er ikke kun deres sværmen om aftensmaden, der kan være anstrengende. Det gør også ondt at blive stukket. Det viste 'Dus med dyrene'-vært Poul Thomsen på tv i 1982, da han med vilje lod sig stikke af en hveps. - Det gør jävla ondt, når det kommer ind under huden, det spænder og brænder i flere timer, beretter Claus Schultz, som anbefaler at lade være med at drikke direkte af dåser og være umådelig forsigtig med frugt fra haven. - Æblet kan til den ene side være smukt og rødt, men til den anden være befængt med hvepse. Claus Schultz hænger selv en fælde i form af en halvliters sodavandsflaske med jordbærsyltetøj i bunden i et træ i haven - et godt stykke fra der, hvor man spiser. Den lader han hænge, til hvepsesæsonen er slut engang i efteråret, og der kan nemt gemme sig flere hundrede døde hvepse i den. Hos Region Hovedstadens akuttelefonen, 1813, mærker man også, at det er sæson for hvepsestik. - Der kommer mange flere henvendelser på det her tidspunkt af året. Vi oplever, at det fylder mere i vagtcentralerne i øjeblikket, siger Anders Damm-Hejmdal, som er cheflæge for 112 og 1813 i Region Hovedstaden. Selvom hvepsestik er trælse, er de i langt de fleste tilfælde ganske ufarlige, forklarer cheflægen, som opfordrer til at lade være med at ringe til akuttelefonen, medmindre man har en kendt allergi, bliver stukket på indersiden af munden eller halsen, eller bliver meget fysisk utilpas og for eksempel bliver svimmel, får vejrtrækningsbesvær og udslæt på hele kroppen. - Der skal man selvfølgelig reagere, tilføjer han. Men sådan helt generelt er bi- og hvepsestik ikke farlige - bare en ubehagelig del af sensommeren i Danmark, som ikke kræver opkald til akuttelefoner. Hvis man bliver stukket, handler det ifølge Anders Damm-Hejmdal om at tjekke, om der sidder en synlig brod tilbage, som man skal fjerne. Bagefter er det en god idé at lægge is på. Det smertelindrer og hjælper på hævelsen, som er noget af det, der gør ondt. Derfra er der ikke så meget andet for end at være opmærksom, nyde den sidste del af sommeren og sætte pris på, at vi har hvepse, som er en vigtig del af biodiversiteten og økokredsløbet.",I år vrimler det med endnu flere af de forhadte sensommerplager,Mathilde Bugge,2023-08-18 10:01:00+00:00,https://www.dr.dk/nyheder/viden/i-aar-vrimler-det-med-endnu-flere-af-de-forhadte-sensommerplager,Videnskab,765,day,41.6366930171278,0,1,0,38.27272727272727
"Der er de seneste år sket en stigning i andelen af skoleelever i 9. klasse, der drikker alkohol mindst én gang ugentligt, og som har været fulde mindst to gange. Det viser den nye undersøgelse 'Skolebørnsundersøgelsen 2022' fra Statens Institut for Folkesundhed. Det kan have store konsekvenser for unges endnu ikke færdigudviklede hjerner, og DR's sundhedskorrespondent, Peter Qvortrup Geisling, ser al mulig grund til, at vi som samfund ser på, hvad vi kan gøre for at bremse udviklingen af de unges drukvaner. Og det gælder både politikere, forældre og skoler, mener han. - Selvom det gør ondt, så er man nødt til at kigge lidt indad. Alkohol og tobak er nogle af de mest tabubelagte emner på Christiansborg. Ifølge Sundhedsstyrelsen skal man ikke drikke, før man bliver 18. Og de regler bliver ikke fulgt op af Folketinget. Fra Sundhedsminister Sophie Løhde (V) lød det i går: - Regeringen har ikke et totalforbud i baghånden. Og jeg tror i virkeligheden, at det er lidt naivt at tro, at vi kan forbyde os ud af alle problemer. Hun foreslår i stedet bedre kontrol med at de allerede gældende aldersgrænser for salg af alkohol. Ifølge Sundhedsstyrelsen har Danmark den højeste andel af 15-årige, der har erfaringer med at være fulde. Og af undersøgelsen fremgår det, at danske skoleelever starter med at drikke alkohol i en yngre alder og har samtidig et mere fuldskabsorienteret alkoholforbrug end deres sidestykker i samtlige andre europæiske lande. Hvad er forældrenes ansvar i det her? - De har ikke et separat ansvar. Hvis det her skal lykkes, så skal forældre, politikere og skoler i fællesskab lave sunde rammer for vores børn, siger Peter Qvortrup Geisling. Hvis du alligevel skal komme med et godt råd til forældre, der gerne vil undgå at deres børn kommer til at drikke for meget? - Man skal ikke være beruset foran sine børn. 122.000 børn vokser op med forældre, der drikker for meget. 15-årige Zenia Rethmeier går i 9. klasse på Aabenraa Statsskole, og hun nikker genkendende til tendensen. - Det er vildt, at vi er blandt de mest alkoholiserede lande. Det er en ting, man bare gør, fordi det er en del af vores kultur, siger hun. Hun stiftede selv for første gang bekendtskab med alkohol kort før hendes 15-års fødselsdag, og efter eget udsagn skete det egentlig mest, ja, fordi, det er det, man gør. - Jeg prøvede det, fordi mine venner gjorde det, fortæller Zenia Rethmeier. Ifølge hende drikker hun ikke alkohol nær så ofte, som mange af hendes venner gør. Det skyldes blandt andet, at hun har en udtrykkelig aftale med sine forældre om, at hun ikke indtager mere end to genstande, når hun drikker. - Og den regel overholder jeg så for at passe på mig selv, siger hun og fortsætter: - Men mine venner har ikke sådan nogle regler, og de drikker mere. Inden længe fylder Zenia Rethmeier 16 år, og så kan hun selv lovligt købe drikkevarer med en alkoholprocent på op til 16,5. Hun er ikke tilhænger af at hæve aldersgrænsen. Ikke fordi det ville frarøve hende muligheden, lige inden hun får den, men fordi hun ikke tror, det vil have en effekt. - Folk får bare andre til at købe det i stedet, siger hun. Peter Qvortrup Geisling ser også hellere, at man tager en mere indgribende tilgang. Han mener, at man oplagt kan kigge mod Island. Her valgte man i slutningen af 90'erne at indføre en række vidtgående regler for at ændre de unges alkoholvaner. Der blev blandt andet indført alkoholfrie gymnasiefester, en aldersgrænse på 20 år for køb af alkohol og nok mest kontroversielt et udgangsforbud for unge. Konkret betyder det, at børn under 12 år skal være inde efter klokken 20. For unge under 17 år gælder det først fra klokken 22, og om sommeren må man være to timer længere ude. - Samtlige partier gik sammen med forældre, forskere og skoleledere og blev enige om, at det er de her rammer, der er sunde for islandske børn, lyder det fra Peter Qvortrup Geisling. Og andelen af unge, der drak, faldt da også markant. I 1998 viste en undersøgelse, at 42 procent af de unge havde været fulde inden for 30 dage. I 2016 var det fem procent. Er konsekvensen ved unges alkoholforbrug virkeligt så store, at det retfærdiggøre så drastiske virkemidler? - Hvis man har en verdensrekord, så er der jo virkelig grund til at kigge indad. Islændingene har sikkert haft det på samme måde i 90erne, men de lyttede til forskningen, og de løsninger er de så glade for i dag. - Så må man se, hvad en dansk model kan bære, lyder den afsluttende bemærkning fra Peter Qvortrup Geisling.","Korrespondent om unges druk: 'Selvom det gør ondt, så er man nødt til at kigge lidt indad'",Christian Holm,2023-08-17 12:17:00+00:00,https://www.dr.dk/nyheder/indland/korrespondent-om-unges-druk-selvom-det-goer-ondt-saa-er-man-noedt-til-kigge-lidt,Samfund,780,day,35.887768817204304,1,0,0,22.88235294117647
"Der sker noget nyt på gangene i DBUs hovedkvarter i disse dage. Pludselig er det ikke utænkeligt at høre udtryk som hejsan, tack så mycket eller god kväll. For svenske Andrée Jeglertz tjekkede i mandags ind på kontoret i Brøndby som ny landstræner for Danmarks kvindelandshold på en kontrakt frem til sommeren 2025. - Det føles virkelig godt. Det har været fedt at møde en masse nye mennesker og få en masse nye indtryk. Det har været meget inspirerende, siger Andrée Jeglertz, da DR Sporten fanger ham i en sjælden pause. For han er en travl mand, den 51-årige svenske fodboldtræner, selvom han blot er få dage inde i sit nye job. Allerede om godt en måned venter nemlig første kamp i spidsen for de danske fodboldkvinder, når Tyskland den 22. september er modstanderen i den første af seks Nations League-kampe i løbet af efteråret. Der er altså ingen blød start her. Ingen træningskampe eller ’lad os lige se tingene an.’ Det er lige på og hårdt fra start, for Nations League-kampene har enorm betydning for hans fremtidige arbejdsopgaver i jobbet. - Hver eneste af de seks kampe, der venter os her i efteråret, er ekstremt vigtig. Danmark er i gruppe med Tyskland, Island og Wales, og hvis Danmark vinder gruppen, kvalificerer holdet sig til forårets Nations League-finalestævne med de tre andre gruppevindere. Og her er der to billetter til OL i Paris i sommeren 2024 på spil. Derudover er det essentielt for Danmark at slutte i top to i Nations League-puljen, da holdet i så fald vil være topseedet i den kommende EM-kvalifikation til EM 2025. Kan du mærke presset, Andrée? - Jeg elsker det. - Jeg fungerer også bedst under en smule tidspres, hvor der ikke er tid til at tøve. For mig er det kun inspirerende at arbejde under, selvom det selvsagt er en smule stressende, siger Andrée Jeglertz. Jeglertz er født i Malmø og har i sine unge år selv fået sin spillermæssige fodboldopdragelse i Malmø FF. Som fodboldtræner har han primært været kvindetræner – hovedsageligt for svenske klubhold. Så det er ikke fremmed for ham at have kort forberedelse fra kamp til kamp. - Jeg kommer jo fra klubfodbolden, hvor man lever med kampe hver uge. Så jeg synes, det her er præcis, som det burde være med turneringskampe fra første fløjt, siger Jeglertz. Han trækker dog en smule på det. For selvom svenskeren efter eget udsagn trives fint under pres, er han også en fodboldnørd til det yderste. Og så er alt, der er ukontrollerbart, ikke ligefrem gunstigt. - Vi fodboldtrænere er jo ofte lidt kontrolfreaks. Vi havner hurtigt i en situation, hvor vi forsøger at få styr på rigtig mange ting rigtig hurtigt, siger Andrée Jeglertz, der på den måde beskriver sine første dage i DBU ganske fint. For han har travlt med at sætte sig ind i tingene, og her er særligt holdets assistenttræner Johanna Rasmussen essentiel. - Jeg skal først og fremmest tage bestik af situationen. Jeg har mine tanker om, hvordan vi skal spille og udvikle os. Men jeg må også vide i hvilket tempo, det skal foregå, så vi ikke går for hurtigt frem. De første uger kommer desuden til at stå på samtaler med samtlige danske landsholdsspillere, inden den nye landstræner inden længe skal udtage sin første danske landsholdstrup. Men hvad vil han så, ham svenskeren, med det danske kvindelandshold? Først det kontante svar: - Mit største mål er jo, at vi kan kæmpe med om medaljer ved EM om to år. Og så håber jeg, vi kan nå et delmål næste sommer ved at deltage ved OL. Og så det bløde svar: - Målet er også at få danskerne til at komme til vores kampe og sørge for, at man også i fremtiden taler om de kvindelige landsholdsspillere som store idoler. Og den nytiltrådte landstræner er fortrøstningsfuld i forhold til at nå de mål, for det han så fra sidelinjen under VM i Australien giver ham løfter om mere. - Jeg synes, VM viste, at Danmark virkelig kan spille op mod alle hold, siger Andrée Jeglertz. - Jeg synes, jeg har set godt forsvarsspil og en rigtig god struktur i det defensive. - Men så vil jeg gerne se på, hvordan vi rent offensivt kan etablere lidt længere passager på bolden, så vi kan få flere spillere med i angrebsspillet. Og dén analyse af Danmarks spil under VM-slutrunden i Australien, der sluttede med et nederlag mod værterne i ottendedelsfinalen, lægger meget fint i tråd med den filosofi, som Jeglertz står for. - Jeg vil have, at vi tager initiativ i kampene – både med og uden bold. - Ambitionen er, at vi skal finde vores identitet ud fra min filosofi og ud fra de spillere, vi har. Og på den måde skal vi gøre os konkurrencedygtige i de store mesterskaber og begynde at tale om medaljer igen. Det må vi gøre så hurtigt som muligt. God arbejdslyst, Andrée. Der er nu bare 35 dage til din første kamp.","Der er ny chef på landstrænerkontoret, og 'kontrolfreaken' Jeglertz bliver presset fra start",Jonas Sauermilch,2023-08-17 22:00:00+00:00,https://www.dr.dk/sporten/fodbold/kvindelandsholdet/der-er-ny-chef-paa-landstraenerkontoret-og-kontrolfreaken-jeglertz,Sport,831,evening,36.63464720194648,1,0,0,43.769230769230774
"Kasper Hjortvig er god til at snakke og formulere sig mundtligt, men er ordblind og har kæmpet med at skrive. Det ændrede sig på et øjeblik, da han begyndte at bruge kunstig intelligens som ChatGPT og hjemmesiden skrivsikkert, der er kommet det seneste år. - Første gang jeg åbnede skrivsikkert var en vanvittig følelse. Det var som at få en stemme i den skrevne debat. Det var en helt ny måde at få hjælp på, siger Kasper Hjortvig. Han sammenligner den kunstige intelligens med, da han var svagtseende som barn og fik briller. Det er som at køre i hestevogn til at få en bil. Men hvordan bruger Kasper Hjortvig den kunstige intelligens, der gør ham så begejstret? Et eksempel er, at han har en app på sin telefon, der bygger på ChatGPT. Her kan han trykke på en mikrofon og indtale, hvad han ønsker hjælp til. Det kan for eksempel være: - Skriv en mail til min udlejer og bed om en ekstra nøgle. Straks skriver programmet en udkast til en mail, som han så kan bede om at få læst op. Hvis Kasper Hjortvig er utilfreds med beskeden, kan han blot indtale, at den skal være kortere eller måske mere formel. I TV-avisen klokken 21 kan du se, hvordan Kasper Hjortvig bruger kunstig intelligens På et tidspunkt var Kasper Hjortvig utilfreds med et taxa-selskab. Tidligere ville det være svært at formulere en klage, men her bad han ChatGPT skrive klagen for ham. Den sendte han til selskabet, der svarede tilbage med en mail. Kasper bad så ChatGPT om at komme et forslag til et svar på mailen fra taxa-selskabet – og ChatGPT skrev så et svar, som han sendte tilbage. Til sidst fik han penge tilbage. - Jeg opgiver ikke, når jeg skal til at skrive. Jeg er stærkere i mit verbale udtryk og kan få det ned på papiret. Det er noget helt nyt, som jeg aldrig have troet skulle ske, siger han. Kasper Hjortvig arbejder som HR-medarbejder hos Online Plus i Odense. Dagligt bruger han den kunstige intelligens i sit arbejde. Selvom han er ordblind, staver han ikke som en brækket arm, men har vanskeligt ved for eksempel svære ord og sætningskonstruktioner. På hjemmesiden skrivsikkert, der bygger på kunstig intelligens, kan han taste tekster ind fulde med fejl. DR testede hjemmesiden og skrev: - Dette ar en tæst, hvor jeg vil undersæge om det kan lykkex, at rette teksten, så den er fejlfrø. Med et klik bliver sætningen fejlfri, og skrivsikkert fortæller også, hvilke fejl som programmet har rettet. Teknologien fungerer dog ikke 100 procent perfekt og kan rette forkert, hvis den ikke opfanger, hvad brugeren skriver. Kasper Hjortvig er aktiv i bestyrelsesarbejde. Tidligere har han takket nej til at skrive referater eller dagsordener, fordi han stavede dårligt. Det kan han godt nu. Næsten én ud af otte elever i folkeskolens 9. klasse er ordblinde, viser tal fra Børne- og Undervisningsministeriet. Kunstig intelligens kan få stor betydning for de mange ordblinde, mener Trine Gandil, der er faglig ekspert i ordblindhed og lektor på Københavns Professionshøjskole. - Måske bliver det et lille kvatespring. Det gør det, fordi de ordblinde bliver mere selvstændige og får mulighed for i ro og mag at formulere sig. Den her teknologi har kæmpe potentiale i forhold til at hjælpe ordblinde med job og uddannelse, siger hun. Overalt gør de nye AI-programmer deres indtog. For eksempel kan chat-botter som ChatGPT give svar, der før krævede selvstændig tænkning. Men er kunstig intelligens bare en avanceret korrekturlæser, eller er det en større opfindelse end ild og elektricitet? Vil det gøre mange af os arbejdsløse, og kan kunstig intelligens i sidste ende blive en trussel mod menneskeheden, sådan som nogle eksperter frygter? Skaber det en drømmeverden eller dommedag? Det er nogle af de emner, som de to værter Marcel Mirzaei-Fard, tech-analytiker i DR, og Henrik Moltke, tech-korrespondent i DR svarer på på dr.dk torsdag aften klokken 20:00. Det gør de sammen med en ChatGPT. Du kan allerede nu stille dit spørgsmål her. Trine Gandil peger på, at der allerede findes mange hjælpemidler til ordblinde. Det nye med kunstig intelligens som ChatGPT og Bing Chat er, at tjenesterne findes på hjemmesider, som alle frit kan bruge uden nødvendigvis at skulle betale for det, og at de er tilgængelige på mobilen overalt. Samtidig er det nyt, at brugeren kan bede den kunstige intelligens om at skrive alle mulige former for tekster. Hun advarer dog mod at stole blindt på, hvordan den kunstige intelligens skriver og retter. - Det er en sprogmodel. Den kan vrøvle og skrive noget, der er forkert. Det er en vigtig at lære at læse kritisk og lære at bruge teknologien, siger hun. Kasper Hjortvig har tidligere mistet et job, fordi han lavede for mange fejl skriftligt. Det tog et stykke tid at komme sig over, men nu føler han sig ikke begrænset, når han skal skrive. - Der er nogle områder, hvor jeg tænker, at jeg er stærk nu. Jeg kan godt formulere mig, når det kommer til stykket. Det betyder, at hvis jeg vil uddanne mig yderligere, så skal jeg ikke være bange for at uddanne mig, og jeg skal heller ikke være bange for at skrive mails mere. Jer er blevet meget mere modig. Hvis du vil vide mere om hvordan kunstig intelligens ændrer vores samfund, så find DR’s helt nye podcast Prompt. Podcasten handler om, at fremtiden er her, for kunstig intelligens kan alt fra at diagnosticere dig, komponere det perfekte popnummer - og måske endda føre en krig. Hver uge nærlæser tech-analytiker Marcel Mirzaei-Fard og hans nærmeste kollega Henrik Moltke, DR's teknologikorrespondent, de største historier om den teknologiske udvikling, der ændrer vores verden, politik og væren - og spørger, om AI er ven eller fjende.",Kunstig intelligens hjælper ordblinde Kasper til at skrive: Vanvittigt og som at få en stemme,Kåre Kildall Rysgaard,2023-08-17 14:36:00+00:00,https://www.dr.dk/nyheder/indland/kunstig-intelligens-hjaelper-ordblinde-kasper-til-skrive-vanvittigt-og-som-faa-en,Samfund,955,day,38.817204301075265,1,0,0,48.333333333333336
"Med en sulten og lidt for varm fem måneder gammel baby på armen forsøger Anna Rudnjaeva at dirigere datteren Vasylysa. - Gå hen til nummer 66. Maryna, vi er lige ankommet. Vil du ikke give os nøglen, tak? Vi er i et almindeligt boligkvarter i Ukraines næststørste by, Kharkiv. Solen bager, og her er så roligt, at fuglenes kvidren stort set er det eneste, man hører. I det fjerne en hund, der gør af de nyankomne, som ved fælles hjælp får båret både papkasser, store poser, babymad og en barnestol ud af en sort minibus. For Anna, datteren Vasylysa på 11 år og lille Julija er dagen begyndt godt 100 kilometer østpå i nærheden af byen Kupjansk. Hvor støjniveauet mildest talt er en smule højere. - Situationen har ændret sig, og det er blevet meget larmende. Børnene sover ikke normalt længere, og nedslagene kommer lidt for ofte. Og vi ved ikke, hvor det næste vil ramme henne, siger forklarer den 37-årige mor. Byen Kupjansk og området omkring er ifølge ukrainsk militær fokus for en ny russisk offensiv. Det er ellers kun knapt et år siden, at de ukrainske væbnede styrker på kort tid befriede området efter mere end et halvt års russisk besættelse. Men de seneste måneder er angrebene taget til, og i sidste uge beordrede de lokale myndigheder derfor obligatorisk evakuering i visse dele af området - heriblandt landsbyen hvor Anna Rudnjaneva og hendes mand bor med deres piger og forældre. Derfor sagde Anna tidligt på morgenen farvel til sin mand, pakkede pigerne og steg ombord på organisationens Iventrums bus, der kørte dem til Kharkiv. Her kan de bo på omkring 40 kvadratmeter hos Annas ældste datter Aleksandra, der er flyttet hjemmefra og har fundet arbejde. - Vi fandt kun en lejlighed, så vi kunne ikke alle sammen bo her, fortæller Anna, mens hun holder en plastikflaske, som lille Julija ivirigt og veltilfreds suger fra med høje smaskelyde. Anna smiler til sin datter og har sænket skuldrene en anelse. Der er roligt i den lille lejlighed på første sal. Roligere end på modtagecenteret, fyldt med mennesker i alle aldre, der ligesom Anna og pigerne forsøgte at finde ud af, hvornår og hvordan de kunne tage videre i sikkerhed. Og velmenende frivillige hjælpere, der alle stod klar til at hjælpe. Men kombineret med sommervarmen og tiltagende sult blev det for meget for Julija, der har grædt uafbrudt de sidste par kilometers biltur til det nye hjem. Rundt i den gule stue står der små kasser overalt omkring den lille seng. Alt det, Anna og Vasylysa kunne pakke ned og tage med sig. Mens det russiske forsvarsministerium i går meldte om fremgang i offensiven i retningen af Kupjansk, fastholder den ukrainske viceforsvarsminister, at de ukrainske styrker holder stand. Alligevel er der nu beordret delvist evakuering i området, og ifølge den regionale leder af militæradministrationen regner man med, det kan omfatte cirka 12.000 indbyggere - heraf 600 børn. Landsbyerne i området er under heftigt bombardement, og rundt omkring i Kharkiv hviskes der om frygten for, at Kupjansk kan udvikle sig til et ”nyt Bakhmut”, med hvad det fører af destruktion, ødelæggelser og tabte menneskeliv med sig. For de russiske tropper er Kupjansk af strategisk væsentlig betydning, da området kan give adgang til jernbanenettet og sikre forsyningslinjer ind i naboregionen Luhansk. Og selvom ukrainerne med en lynoffensiv succesfuldt befriede området i midten af september sidste år, ligger frygten for nyt russisk overtag latent. Alligevel afviser mange af indbyggerne her at forlade deres hjem. Nogle fordi de ingen steder har at tage hen. Andre har efter månedsvis med intense nedslag måske bare vænnet sig til livet små 10 kilometer fra frontlinjen. - Det er svært, fordi der er flere børn i landsbyerne, så hvorfor man vælger at blive der, det skal jeg ikke kunne sige. Det, vi ofte hører, er, ""jeg har ikke lyst til at forlade mit hjem, jeg har boet her altid"", men det er jo svært at forstå, fordi de bor få kilometer fra frontlinjen, fortæller lægen Kostja. Han er en af de mange frivillige, der et par gange om ugen kører til Kupjansk og de nærliggende landsbyer og henter dem, der nu engang har sagt ja til at forlade deres hjem. - Men det er færre nu, end de har været. Der er måske kun halvdelen af, hvad det var for en måned siden. Når vi kommer ud til opsamlingscentrene nu, så kommer der ikke så mange, siger han. Anna Rudnjaeva husker kun alt for godt livet under russiske besættelse. Fra krigens begyndelse og et halvt år frem levede familien i stor usikkerhed – med russiske soldater overalt. - Vi boede i Kivsjarivka, vi var nødt til at lave mad over et bål, vi havde ingen gas, intet lys, ingen elektricitet, siger hun. Derfor var det heller ikke den letteste besked at få, at hun sammen med sin mand pludselig kunne se frem til at udvide børneflokken med lille Julija. - Vi var jo besat af russerne. Der var ingen læger, der var ingenting. Men det var sådan, det var, siger hun. Et heftigt missilnedslag blev ifølge Anna Rudnjaeva årsagen til, at Julija blev født efter bare syv måneders graviditet. Mens hun fortæller, kigger hun smilende ned i barnevognen til sin yngste datter. - Eller...måske ville hun bare ud og se, hvordan folk bor her. Det var spontant, vi havde faktisk ikke planlagt at få et barn mere, siger hun og tilføjer: - Men børn er en gave. Den første tid efter Julija blev født blev tilbragt på et hospital i Kharkiv for at sikre, at både mor og barn var sunde og raske. I dag er familien igen delt. Men ikke så længe – i hvert fald ikke, hvis man spørger 11-årige Vasylysa. - Jeg regner med, vi tager hjem igen sidst på måneden, siger hun bestemt og tilføjer: - Det er jeg sikker på. Hun har i sit korte liv allerede set og hørt mere end de fleste. Skolegang har der ikke været meget af de seneste måneder, og derfor forbereder hun sig også på, at selvom hun egentlig skulle begynde i sjette klasse, kommer der nok til at stå femte klasse på skoleskemaet en gang til for at hun kan følge med. Lyden af daglige missilnedslag kender hun lidt for godt, og som hun måske lidt voksent formulerer det, så glæder sig hun sig til at skulle være et sted, hvor der er ”lidt mindre larm”. Men på et punkt ligner hun dog alligevel sine jævnaldrende: - Det er kedeligt, når jeg ikke har mine venner, når der ikke er noget at lave. Jeg kan bare ligge på sengen og kigge i loftet eller spille lidt på telefonen. Hvor længe familien skal leve adskilt, tør Anna Rodnjaeva ikke spå om. Men bliver situationen værre, har hun aftalt med sin mand, at han vil komme til Kharkiv, så de igen kan være samlet.",For et år siden blev Annas landsby befriet fra russiske soldater. Nu forbereder Ukraine sig på en ny russisk offensiv i området,Louise Brodthagen Jensen - Kharkiv,2023-08-18 06:00:00+00:00,https://www.dr.dk/nyheder/udland/et-aar-siden-blev-annas-landsby-befriet-fra-russiske-soldater-nu-forbereder-ukraine,Udland,1145,morning,38.436947518500915,0,1,0,51.90909090909091
"Hvis du bevæger dig rundt i København i disse dage, mens der er Copenhagen Pride, er du med garanti stødt på det seksfarvede regnbueflag. Eller hvordan er det egentlig, det er, med de seks farver? Lige siden fødslen af det multifarvede flag er der hele tiden dukket nye versioner op – særligt i de seneste år, hvor inklusion er blevet et slagord - til nogles glæde, mens andre ryster lidt skeptisk på hovedet. Den seneste version af det 45 år gamle flag rummer hele 13 farver i forsøget på at inkludere endnu flere af LGBT+-miljøet i flaget. For at forstå hvordan regnbueflaget blev skabt, skal vi tilbage til 1978 og San Franciscos gader, hvor Gilbert Baker var på vej i biografen. Det var nemlig ham, der skabte det ikoniske flag. Efter et breakup med sin kæreste besluttede Gilbert Baker sig for at blive LGBT+-aktivist. Det bragte ham blandt andet i forbindelse med San Franciscos første åbne homoseksuelle byrådsmedlem Harvey Milk, som du måske kender fra filmen 'Milk' med Sean Penn og filmskaberen Artie Bressan, der instruerede homo-pornofilm for at få råd til at lave dokumentarfilm. I sin selvbiografi 'Rainbow Warrior' fortæller Gilbert Baker, at nogle af aktivisterne ofte gik i biografen sammen. En aften efter en tur i de bløde, røde stole opstod tanken om at lave et nyt LGBT+-symbol. Dengang blev den lyserøde trekant brugt som symbol for LGBT+-bevægelsen, selvom den repræsenterede de mørkeste år i 1900-tallet. Trekanten blev brugt i de nazistiske koncentrationslejre til at markere de homoseksuelle fanger. Derfor mente de tre mænd fra San Francisco, at der var brug for et nyt og mere opløftende symbol, der skulle opmuntre til mere kærlighed. Og på en natklub, hvor diskolyset skinnede ned over alt fra muskuløse mænd med perfekt moustacheskæg, karseklippede kvinder i blå jeans og slanke mænd i fine kjoler, fik Gilbert Bakers ideen om at bruge regnbuens farver. Det var dog først i slutningen af 90'erne – måske hjulpet på vej af internettet, at flaget fangede den danske LGBT+-bevægelse. Det fortæller Peter Edelberg, der er studielektor og forsker i LGBT+-historie på Københavns Universitet. - Jeg tror ikke, man havde behov for det før 90'erne. Der var jo andre symboler, hvor man blandt andet brugte den lyserøde trekant, siger han. At LGBT+-bevægelsen tog trekanten til sig, er helt typisk, forklarer Peter Edelberg. Flere gange har bevægelsen nemlig bevidst valgt at vende modstand til styrke ved at overtage ejerskabet af de ord og symboler, som tidligere har været brugt imod dem. - Vi har set det med ordene bøsse og lebbe, som før var skældsord. Vi har set det med ordet queer i USA, som også før var nedladende, siger Peter Edelberg. Ifølge ham har regnbueflaget udviklet sig til et internationalt symbol i en størrelse, som de andre LGBT+-symboler ikke hidtil har kunnet. Ud over at det i sin tidlige alder har været brugt som et lille, diskret klistermærke i et cafévindue for at signalere, at LGBT+-personer var velkomne, så har det også skabt en gruppeidentitet. - Flaget signalerer, at man står sammen. Det er blevet et symbol på en queer-nation. Det skaber en fælles identitet, som kan være svær at finde, hvis man er en minoritet. Hvis man er del af en etnisk eller en religiøs minoritet, så tilhører man typisk den samme gruppe som ens forældre. Sådan er det ikke for LGBT+-personer, og derfor er flaget stadig vigtigt, siger Peter Edelberg. Men når flaget hele tiden bliver fornyet med nye farver for at inkludere flere, betyder det så, at man helst skal pakke det traditionelle seksfarvede regnbueflag væk? I forbindelse med #BlackLivesMatter-bølgen begyndte debatten om at tilføje sort og brun i flaget for at hædre de farvede i LGBT+-bevægelsen. Det blev sidenhen til det såkaldte Philadelphia-prideflag. I 2018 kom det såkaldte progress-flag med en trekant i flagets venstre del med en sort og brun stribe, men også lyseblå, pink og hvid for blandt andet at inkludere transpersoners flag. Senest er trekanten så udvidet med en ring i et gult felt, der stammer fra det flag, som den interkønnet del af LGBT+-bevægelsen bruger. Se de tre versioner af regnbueflaget her. Kør frem på pilene for at se de øvrige flag. Hvis man spørger dele af LGBT+-bevægelsen selv, er der forskellige holdninger til, hvilket flag man opfordrer til at bruge. Hos Copenhagen Pride, der står for festlighederne frem til søndag, ønsker man ikke at være flagpoliti, siger politisk forperson Lars Henriksen. - Man skal flage med det flag, man har. Men vi bruger i stigende grad det inkluderende flag, fordi vi ønsker at gå forrest med, hvilket flag der dækker bevægelsen lige nu, siger han. Hos LGBT+ Danmark oplyser man, at de ikke har nogen holdning til, hvilket regnbueflag man benytter sig af. Det har man til gengæld i Intersex Danmark, der som de seneste har fået inkluderet dele af deres eget flag til et nyt regnbueflag. - Vi synes, at det nye interkøn-inkluderende prideflag er det bedste. Vi er rigtig glade for det, for det er et fantastisk statement af miljøet. Det giver en fantastisk synlighed for interkønnede, som har oplevet tabuisering og massiv hemmeligholdelse i samfundet i mange år, siger Inge Toft Thapprakhon, der er medstifter og talsperson for foreningen Intersex Danmark. I Sabaah, der er en forening for minoritetsetnisk LGBT+-personer, vil man overordnet set helst heller ikke være flagdommer. Men generalsekretær Amma Asare-Nyako opfordrer alligevel til at bruge det mest inkluderende flag, og at man forholder sig til, hvorfor man gør det. - En af årsagerne til at den brune og sorte farve blev tilføjet er, at vores målgruppe desværre oplever forholdsvis mere diskrimination på baggrund af etnisk baggrund og religion – også i LGBT+-miljøet. Det har betydning for ens mentale sundhed, og flaget er med til at skabe opmærksomhed. I den ideelle verden skulle det gerne bidrage til, at vi alle aktivt tager stilling og forsøger at forbedre situationen, siger hun. I foreningen Transpersoner i Danmark er formand Jette Clemmensen lidt mere skeptisk. Hun peger på, at mange minoriteter under LGBT+ i forvejen har deres eget flag. - Det er selvfølgelig vigtigt for enhver minoritet at kunne flage med, hvem eller hvad de er, og det er helt i orden. Men begynder man at pille ved de virkelig etablerede flag, så vil det sikkert skabe større forvirring end gavn. - Man skal selvfølgelig ikke være ræd for udvikling, men regnbueflaget dækker os alle, og der er hos majoriteten af mennesker ingen tvivl om, hvad regnbueflaget dækker over, og dét må ikke ødelægges, siger Jette Clemmensen. Peter Edelberg mener, at det stærkt multikulørte flag vil fortsætte med at ændre sig, selvom man kan sætte spørgsmålstegn ved, om der snart kan fyldes flere farver ind i det. Men ifølge ham kan det også være, at flaget vil blive meget mere simpelt igen. - Jo flere undergrupper og jo flere farver man inkluderer, jo flere kasser kommer der – alle med hver sin veldefinerede beskrivelse af, hvordan man er som LGBT+-person. Man kan spørge, hvorfor skal der klistermærke på alting? - I 90'erne, da queerbegrebet kom, handlede det netop om, at identiteter skulle afskaffes, og at køn skulle flyde frit, og så giver de veldefinerede undergrupper i flaget måske ikke så meget mening længere. Ofte vælger man jo at gå tilbage i historien, hvis man skal finde nye symboler. Så det kan da godt være, at den lyserøde trekanten vender tilbage, siger Peter Edelberg. Selve paraden under Copenhagen Pride finder sted lørdag klokken 13. Den begynder ved Frederiksberg Rådhus og slutter på Rådhuspladsen i København.","Det begyndte med et nazistisk symbol. Så kom regnbueflaget, der nu igen har fået flere farver",Silas Bay Nielsen,2023-08-17 13:49:00+00:00,https://www.dr.dk/nyheder/kultur/det-begyndte-med-et-nazistisk-symbol-saa-kom-regnbueflaget-der-nu-igen-har-faaet,Underholdning,1248,day,43.25892857142857,1,0,0,26.75
"Da krigen brød ud i Ukraine, gik der ikke længe, før mange danskere begyndte at spekulere i, hvordan de kunne hjælpe nogle af de mennesker, som pludselig stod i deres livs mareridt. Nogle åbnede hjemmet og bød krigsflygtninge indenfor. Andre sørgede for at indsamle forskellige fornødenheder, som blev sendt ned til ukrainske soldater ved fronten. - Vi så jo, at de rendte rundt i gummisko og joggingtøj med geværmagasiner i bukselommen, så sammen med en masse andre lavede vi en indsamling af militært udstyr, siger fynboen Nicky Grodtkorp, mens han flytter rundt på store papkasser med alt fra nudler til skyttegravslys og hjemmestrikkede sokker. Det er i den forbindelse, Nicky Grodtkorp får et bekendtskab, han formentlig gerne havde været foruden, for han er bare én ud af en lang række personer, der er blevet snydt af den veltalende mand, som i dag kalder sig Christopher Clausen. Christopher Clausen fortæller, at han er formand for foreningen Danish Foreign Legion, som vil støtte danskere, der rejser til Ukraine for at kæmpe i krigen mod Rusland. Gennem gode kontakter i USA kan han skaffe vigtigt udstyr som skudsikre veste og hjelme. Det er udstyr, som Nicky Grodtkorp selv har meget svært ved at skaffe andre steder, så han bestiller for 5.300 kroner og overfører pengene med det samme med en forventning om at modtage varerne inden for 14 dage. Men de kommer aldrig. Forklaringen er ifølge Christopher Clausen den, at varerne bliver tilbageholdt i tolden, og at de bliver undersøgt af politiet. Der er ingen grund til bekymring, lyder forklaringen til Nicky Grodtkorp. Et halvt år senere er der stadig intet sket. Thomas Hansen er også i kontakt med Christopher Clausen. Han ejer og driver virksomheden Badgeland.dk i Hasselager ved Aarhus. Badgeland producerer alverdens ting til foreninger og virksomheder, der har brug for noget med et logo på. Christopher Clausen bestiller en mængde små, runde gummimærker med Danish Foreign Legions logo, som han vil sælge til fordel for soldaterne i Ukraine. - Han fortæller, at der er soldater dernede, som lider af PTSD. Det er jo et kæmpe problem, som vi har sympati for, så det vil vi gerne hjælpe med. Derfor tilbyder vi at lave de her mærker meget billigt, siger Thomas Hansen, som får produceret og sendt mærkerne til en begejstret Christopher Clausen. Han garanterer, at det ikke er sidste gang, de to har lavet forretninger sammen. Det bliver det dog, for Christopher Clausen betaler aldrig for gummimærkerne. Christopher Clausen opretter som formand for Danish Foreign Legion en landsdækkende indsamling, der bliver registreret hos Civilstyrelsen under Justitsministeriet. Pengene fra indsamlingen skal bruges til at hente en ung mand hjem fra Ukraine, som har kæmpet og er blevet dræbt i krigen. Et eventuelt overskud skal hans pårørende have udbetalt. DR har talt med den afdødes pårørende, og de fortæller, at de aldrig har modtaget penge fra hverken Danish Foreign Legion eller Christopher Clausen. Danish Foreign Legion er registreret med en adresse på Store Kongensgade i København, men Christopher Clausen ejer ingen lejlighed der. Det gør derimod Thomas Qvortrup fra Vejle, som bruger den til udlejning. Det var sådan, han kom i kontakt med Christopher Clausen. - Han virker som en sympatisk fyr. Han kommer velklædt i et dyrt jakkesæt og i en fin bil. Vi får et glas vin sammen og snakker i fire timer. Her bliver vi blev enige om, at han skal leje lejligheden af mig, forklarer Thomas Qvortrup. De 20.000 kr. i husleje var tilsyneladende helt uproblematisk for Christopher Clausen, der fortæller om en livsstil med Ferrari, penthouselejlighed og vine til op imod 50.000 kroner flasken. - Jeg har selv studeret vin, og han går også meget op i det. Han siger, at han har haft et vinfirma, og han virker bare som en utrolig rar fyr, der har styr på sine ting, siger Thomas Qvortrup. Og den er såmænd god nok: Christopher Clausen har haft et firma, der udadtil handlede med vin. Det hed Fine Wine Invest, og Christopher Clausen selv hed dengang også Thomas til fornavn. Altså, Thomas Clausen. Hans forretningsidé gik ud på at købe dyre vine på vegne af investorer, og vinene skulle så opbevares på et lager i London, indtil kunden ønskede at sælge dem videre med fortjeneste på grund af stigende efterspørgsel. Én af de kunder er danske Per Søndergaard Andersen, der køber vin for først 100.000 kroner og derefter yderligere 150.000 kroner. Det er hans indtryk, at det er gode investeringer. Fine Wine Invest kommer dog pludselig i mediernes søgelys på grund af rod i regnskaberne, og da Per Søndergaard Andersen læser om det, kræver han at få sine penge tilbage. - Det går op for mig, at det måske ikke er så topprofessionel en virksomhed, som jeg troede. Der går flere uger, hvor Thomas bliver ved med at sige, at pengene er på vej, siger Per Søndergaard Andersen. Thomas Clausen - nu Christopher Clausen - har et hav af undskyldninger, men pengene kommer aldrig til Per Søndergaard Andersen, som derfor melder Clausen til politiet, og der bliver rejst tiltale for bedrageri og underslæb. Kuratoren i konkursboet for Fine Wine Invest konkluderer, at Thomas Clausen blandt andet har købt møbler for 175.000 kroner til sin private bolig for firmaets penge. Imens står en række kunder tilbage, som har investeret for samlet 3,4 millioner kroner i vinflasker, der ikke eksisterer. Christopher Clausen får i 2021 en dom på to år og seks måneders fængsel, hvoraf tre måneder skal afsones. Vinflasker er der derimod rigeligt af i udlejeren Thomas Qvortrups lejlighed i Store Kongensgade. Det kan man se på billeder, hvor Christopher Clausen går rundt i bar overkrop, mens flaskerne står på gulvet og bordene omkring ham. Det er Thomas Qvortrups vinsamling, og der er flasker for omkring 500.000 kroner. De forsvinder sporløst, og kort efter opdager Thomas Qvortrup, at hans lejer har sat flere designermøbler fra lejligheden til salg på nettet: Et spisebord, seks designerstole til 5.200 kroner stykket og en kostbar lysekrone. I dét øjeblik går det op for Thomas Qvortrup, at Thomas Clausen er ”full of shit”, som han udtrykker det. Nu mangler han både sin vinsamling og de dyre designermøbler. ""Kontant"" opsøger Christopher Clausen på flere adresser i håb om at få en forklaring, men det lykkes ikke at finde ham på trods af flere forsøg. Det er der en god grund til. Manden er blevet anholdt og sigtet for bedrageri og underslæb blandt andet i forbindelse med foreningen Danish Foreign Legion. Men hvordan kan en mand, der tidligere er dømt for bedrageri, få lov til at stå i spidsen for en pengeindsamling? Da Fine Wine Invest gik konkurs, blev Christopher Clausen idømt konkurskarantæne, så han ikke må stifte eller drive en virksomhed i to år. Det forhindrer ham imidlertid ikke i at stifte den forening, han senere bruger til at få penge ud af Nicky Grodtkorp og Thomas Hansen, da krigen bryder ud. Og til indsamlingen til den dræbte, danske kriger. Det er Civilstyrelsen, der har ansvaret for Indsamlingsnævnet. Christian Lundblad er formand for nævnet, og han siger, at det naturligvis er helt afgørende, at der er tillid til indsamlinger i Danmark. Derfor har man et kontrolsystem, hvor man indsamler navne på det selskab eller de personer, der står bag en indsamling. - Det er så langt, kontrollen er i øjeblikket. Vi ved, hvem de er, og hvor de bor, siger Christian Lundblad. - Vi har ikke lovhjemmel til at sige, at vi skal have folks straffeattest. De mennesker, der tager initiativ til at lave indsamlinger, må dybest set i udgangspunktet være gode, velmenende borgere, fastslår Christian Lundblad. ""Kontant: Rig på krig og dyre flasker"". Se programmet nu på DRTV. Har I nogensinde afvist en ansøgning? - Ja. Det sker først og fremmest, hvis formålet ser ud til at have én eller anden form for ulovlig karakter. Det kunne være til noget, der ligner terrorfinansiering. I Christopher Clausens ansøgning til Indsamlingsnævnet kan man se, at det er hans private kontonummer, alle bidrag skal overføres til. Det er også hans private telefonnummer, der skal bruges, hvis man overfører via mobilepay. Christian Lundblad vil ikke kommentere på den konkrete sag, da ""Kontant"" spørger ham, hvorfor Danish Foreign Legions indsamling stadig er aktiv. - Når der kommer et regnskab, kan vi vurdere, om det er rigtigt at antage, at der skulle være sket svindel, men vi ved faktisk ikke endnu, om der er sket svindel, siger formanden. Af Civilstyrelsens hjemmeside fremgår det, at regnskabet for Danish Foreign Legion ventes at ligge klar senest 14 dage efter den 1. oktober i år. Den 19. juni i år blev Christopher Clausen dømt for underslæb af særlig grov beskaffenhed i et sagskompleks, der indeholder flere forhold end dem, der vedrører Danish Foreign Legion. Straffen lød på to år og tre måneders ubetinget fængsel. ""Kontant"" har tilbudt Christopher Clausen at svare på kritikken, men det har han ikke ønsket. Du kan se programmet ""Kontant: Rig på krig og dyre flasker"" allerede nu på DRTV og klokken 21.45 på DR1.","Seriesvindler blev rig på krig og dyre flasker vin, der aldrig eksisterede",Palle Herløv,2023-08-17 15:17:00+00:00,https://www.dr.dk/nyheder/penge/kontant/seriesvindler-blev-rig-paa-krig-og-dyre-flasker-vin-der-aldrig-eksisterede,Business,1493,day,41.54002707077473,1,0,0,37.0
